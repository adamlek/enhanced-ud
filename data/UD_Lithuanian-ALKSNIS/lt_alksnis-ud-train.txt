Siūloma viešinti aukštųjų mokyklų vadovų atlyginimus Siekiant skaidrumo ir
viešumo siūloma viešinti universitetų rektorių, fakultetų, institutų vadovų ir
kitų aukštas pareigas mokslo įstaigose užimančių asmenų darbo užmokestį ir kitas
pajamas. Tokią išvadą priėjo trečiadienį posėdžiavęs Seimo Švietimo, mokslo ir
kultūros komitetas (ŠMKK). Anot Seimo nario Manto Adomėno, dabartinės aukštųjų
mokyklų vadovų algos sunkmečiu kelia visuotinį pasipiktinimą, derėtų
universitetų vadovų pajamas viešinti. Pasak Švietimo ir mokslo ministerijos
(ŠMM) sekretoriaus Giedriaus Viliūno, universitetų ir kitų aukštųjų mokyklų
padalinių vadovų atlyginimai yra ypač aukšti, o iš viso jie gauna dideles
pajamas, nes yra keletas pajamų šaltinių. ŠMM atstovo teigimu, tokia situacija
susiklosto dėl to, kad dažnai universiteto padalinio vadovas užima keletą
pareigybių - ir dėsto, ir imasi mokslinės veiklos bei pasitaiko net tokių
atvejų, kai žmogus dirba penkiais etatais. „Teisiniu požiūriu tai yra visiškai
teisėta. Ar tai yra humaniška, gerai - yra kitas klausimas “, - ŠMKK kalbėjo G.
Viliūnas. ŠMM sekretorius pabrėžė, kad planuojamoje aukštojo mokslo reformoje
įsigaliojus Mokslo ir studijų įstatymui aukštųjų mokyklų tarybos nustatys vadovų
atlyginimus ir tai leis atsirasti dar daugiau skaidrumo. Anot parlamentarės
Dalios Teišerskytės, viešumas skaidrumą užtikrins, bet to nepakanka. „Negali
vieno instituto rektorius uždirbti 30 tūkstančių, kai tuo tarpu mokslinis
darbuotojas vos tūkstantį. Man atrodo, kad tai nėra moralu. Kitas dalykas - visų
pagrindai yra nustatyti vienodi, o universitetai, mokslo įstaigos ar mokslo
institucijos yra labai skirtingos. Vienose dirba tūkstančiai žmonių, kitose -
šimtai, dar kitose - vos dešimt. Dirbti yra ne tos pačios sąlygos. Manau, kad
naujasis įstatymas, kuris pakeis tarybų sudėtį, o atlyginimus nustatys būtent
tarybos, išspręs šitą klausimą “, - žurnalistams sakė D. Teišerskytė. Ji taip
pat pažymėjo, jog kad ir koks talentingas būtų žmogus, bet jis negali dirbti
penkiais etatais. Dėl to, anot Seimo narės, Mokslo ir studijų įstatyme turi
atsirasti darbo krūvio reguliavimas bei Darbo inspekcija į tai taip pat turėtų
pažiūrėti griežčiau. 

Laurinavičius, Česlovas ir Sirutavičius, Vladas Lietuvos istorija. Sąjūdis: nuo
„Persitvarkymo “iki Kovo 11-osios, t. 12, d. 1. Vilnius: Baltos lankos, 2008.
Recenzija žurnale „Darbai ir Dienos “(2008) PIRMOJI SĄJŪDŽIO ISTORIJA Česlovas
Laurinavičius ir Vladas Sirutavičius pratęsė Lietuvos istorijos instituto
projektą - parašyti naują daugiatomę Lietuvos istorijos sintezę - sukurti
savotišką paminklą Lietuvos vardo paminėjimo tūkstantmečiui. Šio istorijos tomo
autoriai ir recenzentai nėra išskirtiniai XX a. pabaigos istorijos specialistai,
jų profesinių interesų laukas nusidriekęs nuo LDK viduramžių politinės istorijos
bei XIX a. vidurio visuomenės tyrimų iki XX a. pirmos pusės diplomatijos ir
tarptautinių santykių sferos. Toks autorių ir recenzentų pasirinkimas tikrai
nėra smerktinas, nes kuo įvairesnės istorikų profesinės patirtys, tuo daugiau
tikėtina, kad jie peržengs susiklosčiusius stereotipus ir sugebės išvengti
pasikartojimų bei perpasakojimų rašant originalų tekstą. Galima teigti, kad
jiems tai pavyko. Gal net kiek daugiau nei galėjo tikėtis skaitytojai, įpratę
prie sintetinių istorijų, kurios dažniausiai parašytos kaip neginčytinų tiesų
bei faktų rinkiniai. Istorijos autoriai elgiasi labai sąžiningai, nes pratarmėje
deklaruoja, kad istorija yra jų asmeninis tekstas, kuriuo nepretenduoja į
tariamą istorinį objektyvumą, o siekia pateikti vieną iš įvykių versijų, tačiau
baiminuosi, jog nemažai skaitytojų nekreips į tai dėmesio. Gal dėl rinkos
konjunktūros sumetimų, o gal siekiant gauti papildomą finansavimą 12-ojo tomo I
dalies pavadinimas siejamas su Sąjūdžiu, nors iš esmės čia aprašomas 1987 - 1990
metų LSSR politinis gyvenimas, kur Sąjūdis tik vienas iš kelių pagrindinių
veikėjų. Istorijos tekstas parašytas kaip pasakojimas apie kovas tarp trijų jėgų
– SSRS centro, Sąjūdžio ir LKR. Domėjimosi LKP vidinėmis reformomis tikrai
nepagailėta - apie 1 / 3 istorijos teksto skiriama komunistų veiklai ir jų
santykiams su Maskva. Nereikia stebėtis, kad toks dėmesys jau sulaukė kritiškų
vieno iš politikų pastabų. Suprantama, taikant šią trinarę konstrukciją
istorijos įvykių eiga supaprastėja, vienų ar kitų permainų iniciatoriai lengviau
identifikuojami, nekyla sunkumų charakterizuojant skirtingus laikotarpius. Deja,
trinaris modelis turi nemažai trūkumų: pirma, skirtingos grupuotės LKP ir
Sąjūdyje tarsi neišvengiamai priskiriamos šiose organizacijose dominuojančiai
daugumai, antra, pasakojime neminimi Sąjūdžio ir naujai besikuriančių, kartais
su Sąjūdžiu tiesiogiai nieko bendra neturinčių, politinių organizacijų
santykiai. Iš esmės pasirinktas ne tiek probleminis, kiek chronologinis teksto
rašymo principas nulėmė, kad istorija virto Sąjūdžio ir Lietuvos metraščiu.
Įvykis dėstomas po įvykio, kai vieniems suteikiama daugiau dėmesio, kitiems
mažiau, ir tik retkarčiais, dažniausiai skyrių pabaigoje, parašomi savotiški
poskyriai, skirti problemoms aptarti. Istorijos teksto apimtis labai solidi –
beveik pusė tūkstančio puslapių, tačiau net toks metraštiškas įvykių dėstymas
dalį svarbių problemų paliko tik teksto paraštėse. Keista, kodėl socialinės
Sąjūdžio analizės buvo sąmoningai atsisakyta, LPS struktūros raida, vidaus
santykiai tarp atskirų Sąjūdžio dalių, organizacinė, finansinė ir leidybinė
veikla beveik neaprašyta. Dar keisčiau, kodėl ekonominiai veiksniai palikti tik
kaip politinės scenos fono detalės. SSRS ekonomikos vystymosi tempų lėtėjimas,
pajamų iš eksporto žlugimas, prasiskolinimas Vakarų valstybėms - visa tai
neanalizuojama. Faktinis kortelių sistemos įvedimas prie nepriteklių pratusiems
Sovietų Sąjungos gyventojams ypatingu sukrėtimu gal ir nebuvo, tačiau sąlyginės
gerovės ir sąlyginio pragyvenimo lygio augimo laikotarpis XX a. devintojo
dešimtmečio viduryje gana staiga baigėsi. Kasdienio vartojimo prekių (pvz.,
muilo) ar maisto produktų (pvz., cukraus ar makaronų) trūko nuolat. Per porą
metų valdančiojo režimo autoritetas arba tai, kas iš jo buvo belikę, tarp
paprastų žmonių, kurie sudarė sovietinės visuomenės daugumą ir kuriems kukli
asmeninė gerovė buvo svarbiau nei komunizmo statyba ar Lietuvos išvadavimas,
žlugo. M. Gorbačiovo SSRS politinių reformų tikslas – transformuoti partinio
vadovo valdžią sukuriant visagalio SSRS prezidento postą – liko beveik
nepastebėtas. Net keista, turint omeny, kiek vietos istorijoje skirta
tarptautiniams santykiams, kad neišryškintas toks svarbus Lietuvos – SSRS
santykių raidai veiksnys kaip teisinis dialogas tarp Lietuvos ir Maskvos. SSRS
Konstitucijos keitimas turėjo ne išplėsti respublikų teises, bet įtvirtinti
dešimtmečiais susiklosčiusią sistemą, grįstą SSRS centro ir rusų dominavimu
sovietinėje imperijoje, o deklaratyvias sąjunginių respublikų teises gerokai
sumažinti. Lietuvos ir Sąjūdžio atsakymais į tokius siekius ar net kalbas apie
juos dažniausiai būdavo bandymai šias reformas blokuoti Lietuvos įstatymais,
priimtais anksčiau nei tai padarydavo Maskva (taip buvo su 70 straipsnio
keitimu, taip nutiko ir priimant Kovo 11-osios aktą). Kitaip sakant, nuolatos
siekta priversti SSRS vadovybę pradėti derybinį dialogą dėl Lietuvos statuso
Sovietų Sąjungoje. Savo ruožtu Gorbačiovas padarė viską, kad toks dialogas
oficialiu lygiu niekada neprasidėtų. Taip pat gaila, kad neatsirado istorijos
puslapiuose vietos ir paprastai minčiai - 1989 - 1990 m. Sąjūdžiui Lietuvos
nepriklausomybė buvo pagrindinis tikslas, dėl kurio negalimos jokios diskusijos,
tuo tarpu LKP, patyrusiai visišką nesėkmę gilėjančios krizės sąlygomis savais
kanalais gauti ekonominį savarankiškumą, nepriklausomybės paskelbimas buvo tik
priemonė deryboms su Maskva. Poleminis publicistinis stilius suteiks gerą progą
visiems, kurių nuomonė nesutaps su istorijos autorių nuomone, kritikuoti ir juos
pačius, ir 12-ąjį Lietuvos istorijos tomą. O progų kritikuoti tikrai yra. Kai
kurie teiginiai gana ginčytini, pavyzdžiui, sakinys: Sąjūdžio „Iniciatyvinė
grupė, galima sakyti, atstovavo Tarybų Lietuvos identitetui “. Laikraščio
eseisto tevertos pastabos, kad paminklo Taravos Anikei atstatymas Klaipėdoje -
„lyg ir teikė viltį, kad prasidėjęs taikus Vokietijos „grįžimas “į Europą
nepaliks nuošalyje ir Lietuvos “. Pradėti antrąjį istorijos skyrių primenant
skaitytojams, kad, pasak Šventojo Rašto, „pradžioje buvo Žodis “- išties
originalus, laikraštininko plunksnos vertas sumanymas, kaip ir pasvarstymai apie
tai, kaip Gorbačiovo nuomonę apie lietuvius paveikė ligoto žmogaus išpuolis
prieš Rembrandto paveikslą. Pernai „Lietuvos žiniose “išspausdinta R. Ozolo
nuomonė apie Jono Pauliaus išrinkimo aplinkybes, vargu ar yra istoriko dėmesio
vertas tekstas. Ką turėtų reikšti kai kurios metaforos, sunku pasakyti net
profesionaliam istorikui. Pavyzdžiui, pasakojant apie konfliktą tarp Sąjūdžio ir
LTSR AT, atsisakiusios priimti Konstitucijos pataisas, kurios įtvirtino Lietuvos
įstatymų pirmenybę prieš TSRS įstatymus, situacija lyginama su 1920 m. L.
Želigovskio invazija, per kurią, pasak istorijos autorių, „lietuvių „reali
politika “prieš lenkus buvo patyrusi visišką fiasko “. Gali būti, kad tokie
„pasažai “yra skubėjimo pasekmė - istorija parengta LPS įkūrimo dvidešimtmečio
progai paminėti. Tai liudytų ir tam tikras techninis neišbaigtumas - tekste
painiojami Paleckio inicialai, 42 puslapyje vietoj Antano atsirado kažkoks J.
Sniečkus. Be noro polemizuoti, diskutuoti, svarstyti ir siūlyti skaitytojui savo
pastabas, istorijoje gana ryškus Sąjūdžio ir LKP priešpriešos aprašymas,
akivaizdžiai pasirenkant vieną iš šių politinių jėgų kaip istorijos pagrindinį
teigiamą personažą. Nors kaltinti istoriją, kad ji yra kokių nors komunistų
istorija būtų netikslu, tačiau kartais matyti, kad tekste vyrauja nuotaikos,
(perfrazuojant lietuvišką pasaką) ką Brazauskas padarys - viskas bus gerai. Ir
bandymas pradėti represijas prieš 1988 vasario LKP CK plenume, atsisakymas
keisti Konstitucijos 6 straipsnį ir neslepiamas kolaboravimas su Maskva - viskas
pasirodo buvus išmintingos komunistų vadovybės politika, kuriai priešinama
amžinai klystančio, ne laiku ir ne vietoje veikiančio Sąjūdžio politika.
Konfliktai su LKP vadovybe dėl Konstitucijos 70 straipsnio „nerealūs,
nepolitiški, avantiūristiniai “. Tačiau kaltinimai avantiūrizmu išnyksta, kai
LTSR AT po pusmečio šį ir kitus Konstitucijos straipsnius pakeičia. Negana to,
pasirodo, kad 1990 vasarą Sąjūdis „buvo jau atlikęs savo uždavinį – informavęs
Sąjungą apie Lietuvos teises ir ties tuo tarsi sustojęs “. Pagaliau iš istorijos
galima sužinoti, kad 1989 m. vasarą LLL, LDP bei Sąjūdžio vietinės organizacijos
tapo labai radikalios ir net ėmė kelti šūkius dėl kolonistų iškraustymo, sovietų
armijos išvedimo ir LKP kolaborantų teismų - visa tai „kūrė Lietuvoje ypatingą -
beveik sprogstamą įtampą “. Tokiomis baisiomis aplinkybėmis autoriams beliko
pasidžiaugti, kad „nekilo kokių nors didesnio masto fizinių susidūrimų,
muštynių, pogromų ar panašių incidentų “. Nuo 1989 metų rudens jau ir Sąjūdyje
„reiškėsi netolerancija “, „iš tikrųjų ryškėjo nedemokratinės apraiškos “; tik
dėl to, kad iš Sąjūdžio buvo išstumta pora politinių perėjūnų, persiorientavusių
į LKP. 1990 m. pradžioje dėl Sąjūdžio poveikio įsigalėjo „gorbofobinės
“tendencijos, Lietuvoje jau reiškė požymį absurdiško komplekso, pavojingai
vedančio į izoliaciją “. Jei bent kas nors panašaus būtų parašyta apie LKP, tai
gal galima būtų manyti autorius esant ypač kritiškus, tačiau LKP, kaip jau
minėjau, viską dariusi gerai ir jos politikoje viskas buvo puiku. Kitas ryškus
istorijos bruožas yra Vilniaus centrizmas - viskas Lietuvoje vyko Vilniuje ir
Vilniaus apylinkėse. Keturi puslapiai, skirti visų Lietuvos Sąjūdžio tarybų
veiklai, pernelyg kuklus bandymas apžvelgti Sąjūdžio kaip masinio judėjimo
genezę. Kaip Vilniuje parašytoje istorijoje Kaunui labai „pasisekė “- keturiose
ar penkiose vietose paminėti radikalai iš Kauno, nors kas jie tokie ir kodėl
taip elgėsi, skaitytojui belieka tik spėlioti. Tuo metu kiti Lietuvos
sąjūdiečiai istorijos puslapiuose aprašyti, kaip beveidė pasyvi minia, kuri su
dainomis ir vėliavomis pasirodo tik masiniuose renginiuose, visai kaip prastos
operetės svečiai, išeinantys į teatro sceną paskutiniajame spektaklio akte per
vestuvių puotą. Šio istorijos tomo bruožai greičiausiai buvo nulemti ne tiek jos
autorių pozicijos, kiek šaltinių pobūdžio. Normalus XX a. pabaigos Lietuvos
istorijos šaltinių rinkimas, jų saugojimas ir aprašymas ne tik kad nėra
patenkinamas, jis, galima sakyti, nėra net normaliai prasidėjęs. Dėl to gana
lengva nuslysti į tik vieno ar dviejų šaltinių kompleksų naudojimą, nuošalėje
paliekant išskaidytus ar sunkiau pasiekiamus rašytinius šaltinius. Dar blogiau
nutiko su interviu metodu gaunama informacija. Ne visai aiškūs ir kriterijai,
kuriais remiantis rinkta ar nerinkta informacija iš šiuo metu aktyviai
veikiančių 1985 - 1991 m. įvykių liudininkų. Jei jau užsimota pasidomėti ir
skirti ištisą poskyrį, kodėl gi J. V. Paleckis pasirašė Gotlando memorandumą,
tai gal apie tai vertėjo jį patį paklausti per interviu. Taip pat galima
pasigesti paaiškinimo, kodėl autorių interviu imti iš A. Brazausko ir L.
Šepečio, o su V. Landsbergiu ir jo artimiausiais bendražygiais to padaryti
nesiteikta. Interviu daugiausia imta iš veikėjų, susijusių su LKP, arba iš tų
politikų, kuriuos simpatijomis V. Landsbergiui sunku „apkaltinti “. Apskritai
šaltinių proporcijos gana įdomios, nes daugiausia naudotasi politinių Sąjūdžio
priešų pateikta informacija, mažai rūpinantis jos patikimumu. Matyt, kad su
tokia šaltinių baze kitokio teksto, nei parašė istorikai, sukurti ir nebuvo
įmanoma. Nors kaltinti, kad kelių šimtų vienaip ar kitaip su Sąjūdžio veiklos
laikotarpiu susijusių tekstų jūroje nebuvo panaudota nė viena knyga, būtų
nekorektiška, tačiau keli trūkumai tiesiog krinta į akis. Turint omenyje, koks
didelis vaidmuo istorijoje skiriamas Rusijos įtakai, A. Jakovlevo, J. Gaidaro ar
net M. Gorbačiovo tekstų irgi galima pasigesti. Vizualus istorijos teksto
panašumas į mokymuisi skirtą knygą autorių sukuriamas nuolat pabrėžiant vienus
ar kitus teiginius, knygos puslapiuose paryškinant atskiras frazes, sakinius.
Specifiniai terminai, sąvokos, svarbesni įvykiai, žmonių pavardės - visa tai
išskiriama tarsi mokykliniame vadovėlyje. Kartais šie akcentai dėliojami
masiškai — neparyškintam ar neakcentuotam tekstui kai kuriuose puslapiuose lieka
labai mažai vietos. Keista, bet tokio akcentavimo nevengiama ir svetimose
citatose, o mokslinėje literatūroje įprastos pastabos, kas išryškino vieną ar
kitą teiginį - citatos autorius ar istorikai, dažniausiai nėra. Turint omenyje,
kad vienu iš istorijos recenzentų buvo žymus Lietuvos „valstybininkas “, baisu,
jog servilizmu pagarsėjusi Švietimo ministerija nesiimtų perkurti mokyklinių
programų remdamasi šios istorijos mintimis. Tikrai nesinori valstybinių
istorijos egzaminų teste pamatyti tokius klausimus: išvardykite, ką blogo padarė
Lietuvos visuomenei V. Landsbergis, arba kodėl avantiūristinė Sąjūdžio veikla
trukdė išmintingai LKP politikai? Kastytis Antanaitis 

Kuo žymi balandžio 15-oji Balandžio 15-oji Lietuvos istorijoje 1999 m.
tarptautinėje konferencijoje Klaipėdoje „Regioninis transporto integravimas
“penkiolikos šalių atstovai nagrinėjo Baltijos ir Europos ekonominės sąveikos
galimybes. Konferencijoje dalyvavo Lenkijos, Ukrainos ir Lietuvos prezidentai.
2000 m. Vilniaus arkikatedroje vyko Atgailos ir atsiprašymo pamaldos. Lietuvos
katalikų Bažnyčia, sekdama Šventojo Tėvo pavyzdžiu, pirmą kartą valstybės
istorijoje krikščioniškosios bendruomenės vardu atsiprašė už praeities klaidas.
2004 m. NATO Vyriausiosios jungtinių pajėgų būstinės Europoje vadavietėje,
Belgijos Monso mieste, įvyko iškilminga septynių naujų Aljanso narių, tarp jų ir
Lietuvos, vėliavų pakėlimo ceremonija. Balandžio 15-oji užsienio istorijoje 1452
m. gimė italų renesanso epochos tapytojas, skulptorius, mokslininkas ir
inžinierius Leonardas da Vinčis. 1755 m pasirodė anglų poeto, žurnalisto ir
leksikografo Samuelio Džonsono garsusis žodynas. 1912 m. per pirmąją kelionę,
susidūręs su ledkalniu, nuskendo keleivinis laineris „Titanic “. Žuvo 1523 iš
2200 keleivių ir įgulos narių. 1923 m. Niujorko „Rialto “teatre Li De Forestas
žiūrovams pademonstravo pirmąjį įgarsintą kino filmą. 1968 m. du automatiškai
valdomi sovietų Žemės palydovai „Kosmos 212 “ir „Kosmos 213 “kosminėje orbitoje
surado vienas kitą ir automatiškai susijungė. 1980 m. mirė prancūzų filosofas,
rašytojas ir poetas Žanas Polis Sartras. 1964 metais jis buvo apdovanotas
Nobelio literatūros premija, tačiau atsisakė ją priimti. 1989 m. perpildytame
Šefildo „Hillsborough “futbolo stadione per riaušes ir kilusią paniką žuvo 96
žmonės. 1990 m. mirė Švedijoje gimusi kino žvaigždė Greta Garbo. 2005 m. šešių
aukštų Prancūzijos viešbutyje kilus gaisrui žuvo 23 žmonės, 11 iš jų - vaikai.
Gaisrą netyčia sukėlė jauna moteris po barnio su savo vaikinu. 

Bažnyčiomis susirūpino sostinės gidai Aštuoni Vilniaus gidai, neapsikentę dėl
aižėjančių Vilniaus Švč. Trejybės bažnyčios sienų, surengė akciją, kuria siekė
atkreipti dėmesį į griūvantį sostinės paveldą. Gidai sukvietė turistus į
nemokamą ekskursiją, pasakojo apie Švč. Trejybės bažnyčią ir kvietė aukoti jai
atnaujinti. Galimybe pasivaikščioti po retai duris atveriančią Švč. Trejybės
graikų apeigų katalikų bažnyčią susigundė keli šimtai istorijos mėgėjų.
Ekskursijos buvo vedamos lietuvių, lenkų, ukrainiečių ir prancūzų kalbomis.
Kiekvienas turistas buvo prašomas į aukų dėžutę įmesti tiek pinigų, kiek norėtų.
Po akcijos jos organizatoriai sakė surinkę per 2300 litų. Akciją “Paremkime
griūvančias bažnyčias” inicijavusi gidė Danutė Čornij sakė, kad šios lėšos bus
skirtos Šv. Luko koplyčios atnaujinimo projektui rengti. “Dabar ji yra įskilusi
- žioji maždaug 5 cm plyšys. Jeigu koplyčios nesustiprinsime, ji tuoj nugrius”,
- pabrėžė D. Čornij. Per pusantros valandos vykusią ekskursiją turistai
pasivaikščiojo po beveik visą unitų vienuolijos kompleksą. Akcijos
organizatoriams nebuvo leista turistų įsivesti tik į ISM aukštosios mokyklos
išsinuomotą komplekso pastatą. Turistai galėjo apžiūrėti bažnyčioje sukabintus
Mikalojaus Konstantino Čiurlionio menų mokyklos vaikų piešinius, pasiklausyti
choralinės muzikos, atliekamos vienuolių unitų iš Lvovo. Viduramžius menanti
Švč. Trejybės bažnyčia - didžiulis kontrastas išnuomotiems ir rekonstruotiems
komplekso statiniams. Bažnyčia, kurioje dabar tvarkosi keturi unitų vienuoliai,
yra visiškai apleista. Jos viduje stūkso pastoliai, statybinės atliekos. Gidė D.
Čornij aiškino, kad tai beveik dvidešimties metų senumo pradėto remonto liekana.
1990 m. buvo parengtas bažnyčios atnaujinimo projektas, tačiau negavus
finansavimo ji taip ir liko dešimtmečius apleista. „Bažnyčia priklauso unitams,
bet jie neturi lėšų jai atnaujinti. Ši vienuolija yra dalis Ukrainoje, Lvove,
esančio vienuolyno. Vilniaus miesto lėšomis atnaujinti tik vartai į kompleksą. O
mes, gidai, esame aktyvūs žmonės, tad tikimės, kad žmonėms turi įtakos tai, ką
mes kalbame. Bent taip galime prisidėti prie šios bažnyčios išsaugojimo”, -
kalbėjo D. Čornij. Gidė pabrėžė, kad akcijos tikslas nebuvo surinkti kuo daugiau
pinigų: „Siekėme atkreipti žmonių dėmesį, papasakoti apie unitų bendruomenę.
Skundžiamasi, kad nieko negalima daryti, kol negautas finansavimas, bet iš
tikrųjų reikia klausti kitaip: ką kiekvienas galime padaryti dėl to, kas
Vilniuje brangu”. Tai jau antroji Vilniaus gidų organizuojamos akcijos dalis.
Vasario 16-ąją gidai kvietė turistus apžiūrėti. Tada surinkta apie 4 tūkst.
litų. Akcijos iniciatoriai teigė, kad tuokart akcija pagreitino lėšų skyrimą, o
surinktieji 4 tūkst. litų bus pridėti prie šių lėšų. Kitąmet gidai istorijos
mėgėjus vėl ketina sukviesti į Švč. Trejybės bažnyčią. Apie unitus Unitai - Rytų
apeigų katalikai, jų religinė bendruomenė gyvuoja nuo 1596 m. Bresto unijos.
1839 m. Rusijos caras sujungė unitų ir stačiatikių bažnyčias, tuo iš esmės
sunaikindamas ekumeninės dvasios idėją Rytų apeigų krikščionis integruoti į
visavertį Lietuvos Didžiosios Kunigaikštystės gyvenimą. Šį juodą caro darbą
brutaliausiais metodais Vakarų Ukrainoje užbaigė Stalinas. Tik dabar atsikuria
ši šimtamečių tradicijų bendruomenė, vėl bažnyčios steigiamos. Unitams priklauso
Švč. Trejybės bažnyčia Vilniuje, esanti greta Aušros Vartų. Parengta pagal
dienraštį „Respublika” 

Valstybės biudžetas - nuomonių sūkuryje Finansų ministras Algirdas Šemeta vakar
Seimui pristatė patikslintą šių metų biudžeto projektą, kuriuo siūloma apkarpyti
biudžeto išlaidas 3,3 mlrd. litų. Kad išlaidas reikia mažinti, sutinka visos
Seimo frakcijos, bet jų atstovai abejoja, ar siūlomas taupymas yra teisingai
nukreiptas. Vyriausybė siūlo sumažinti valdžios sektoriaus deficitą 3,315 mlrd.
litų, arba 3,3 procento BVP. Projekte numatyta, kad į nacionalinį biudžetą, be
ES paramos lėšų, 2009 m. įplauks 20 316,5 mln. litų pajamų. Tai būtų 16,2 proc.
mažiau, negu buvo planuota gruodį. Į savivaldybių biudžetus numatoma gauti 3854
mln. litų, arba 9,5 proc. mažiau, negu buvo patvirtinta. Ministras pristatydamas
teigė, kad nesiimant biudžeto karpymų fiskalinis deficitas šiemet gali siekti 8
proc. BVP. Tokiais gąsdinimais tiki ne visi. „Respublika” pasidomėjo, ką apie
pateiktą biudžeto projektą mano Seimo skirtingų frakcijų atstovai. Laimontas
DINIUS - Tautos prisikėlimo partijos frakcijos seniūnas, Teisės ir teisėtvarkos
komiteto narys: Esminis momentas yra totalūs karpymai, ypač susiję su
investicijų programa. Dalis požiūrių mums yra sunkiai priimtini ir per mažai
argumentuoti. Teiksime keletą savo pataisų, pradedant nuo akcizų mažinimo.
Rodikliai juk rodo, kad padidinus mokesčius tik sumažėjo jų surinkimas. Įdomus
yra požiūris, kad reikia išsaugoti socialiai jautrias pozicijas. Tai reiškia,
kad verslo sąskaita, dirbančių žmonių sąskaita bus bandoma taupyti
vadinamosiomis socialinėmis programomis. Tas kelias veda tik į viena - birželio
mėnesį mes grįšime atgal ir tada kyla klausimas: kur mes žygiuojame. Manau, kad
sunkindami žmonėms gyvenimus mes jų neišgelbėsime. Kęstutis GLAVECKAS - Liberalų
sąjūdžio frakcijos narys, Biudžeto ir finansų komiteto pirmininkas: Situacija iš
principo yra bloga ir pas mus, ir pasaulyje. Ji vis dar blogėja. Siūlomos
korekcijos yra neišvengiamybė, o ne savižudybė. Manau, kad valstybė, mažindama
sąnaudas, daro tai, ką ir reikia daryti einant į Tarptautinį valiutos fondą
(TVF). Pabrėšiu, kad kol kas mes tikrai nenorime eiti į TVF. A. Kubilius labai
teisingai elgiasi bandydamas mažinti sąnaudas, bet yra dvi pusės - kai mažini
sąnaudas, sumažini ir pajamas. Deja, tokia yra neišvengiamybė, bet galvojame,
kad investicinės programos, kurios yra numatomos verslui skatinti, turėtų
kompensuoti ekonomikos recesiją ir rudenį galbūt pavyks sustoti kritus.
Valentinas MAZURONIS - Frakcijos „Tvarka ir teisingumas” seniūnas, švietimo,
mokslo ir kultūros komiteto narys, kandidatas į prezidento postą: Ponas Šemeta
siūlo nukirpti per 3 mlrd. ir jau užsimena, kad po šio ketvirčio bus kerpami dar
du. Iš esmės nėra jokių realių žingsnių, realių programų, kaip padaryti, kad
ekonomika atsigautų ir prasidėtų priešingi dalykai. Pristatytas biudžeto
koregavimas biudžeto karpymas su buhalterio žirklėmis, manau, toliau stumia mūsų
valstybę į dar didesnę duobę. Mes galime į bedugnę kristi pirmieji arba
paskutiniai ir taip pat iš jos ropštis. Pagal dabartinę politiką, mes krisime
pirmieji ir giliausiai. Pagrindinis šiandienos klausimas: kas turėtų įvykti
Lietuvoje, kad A. Šemeta prisiimtų atsakomybę už valstybės vedimą netinkamu
keliu ir atsistatydintų? Jurgis RAZMA - Tėvynės sąjungos - Lietuvos krikščionių
demokratų frakcijos seniūnas, Ekonomikos komiteto narys: Teigiamų emocijų nekyla
dėl tokio masto taupymo pasiūlymų, bet aš įsivaizduoju, kad Vyriausybė
atsakingai įvertino visas kitas taupymo galimybes ir nėra geresnių išeičių. Tai
nebus lengva. Iki birželio bus aiškesnės tendencijos, gal kartais įvyks
stebuklas ir nereikės daugiau teikti naujo biudžeto mažinimo varianto. Dabar
reaguojame į tai, ką turime šiandien. Atidėliojimas iki birželio apsunkintų
deficito mažinimą, dabar bent jau sėkmingai svarstant pagal patvirtintą grafiką
galime tikėtis, kad pakeitimai įsigalios nuo birželio 1 d. Jeigu pradėtume
svarstyti birželį, tai jie įsigaliotų geriausiu atveju nuo liepos 1 d. Manau,
kad gerai, jog Vyriausybė daro tai, ką galima ir reikia daryti šiandien
neatidėliodama. Galvoju, kad ir anksčiau reikėjo teikti pakeitimo projektą.
Loreta GRAUŽINIENĖ - Darbo partijos frakcijos narė, Audito komiteto pirmininkė,
kandidatė į prezidento postą: Vyriausybė nesupranta, kad eina klaidingu keliu
finansų politikoje. Kol jie girdės tik save, mes galime mažinti biudžetą
kiekvieną mėnesį, kol jame liks nulis. Jeigu Vyriausybė žino, kad birželį vėl
reikės teikti naują projektą, o šio svarstymas nusitęs iki gegužės, tai kam
reikia taip žaisti? Tai - nenaudinga valstybei. Užkliūva daug punktų - iš esmės
su biudžeto paketu turėjo ateiti mokesčių įstatymo pataisos ir tol, kol
neatlaisvins smulkaus ir vidutinio verslo, nieko nebus. Vyriausybė turi
suprasti, kad ne mokesčių didinimas popieriuje pajamas surinks, o verslas savo
įmokomis tai gali padaryti. Jeigu žlunga gamybinės įmonės, sukurti gamybinę
vietą mums reikės labai daug pastangų, kad pritrauktume investicijas į Lietuvą.
Visiškai nėra galvojama apie ekonominius procesus. Žilvinas ŠILGALIS - Liberalų
ir centro sąjungos frakcijos seniūno pavaduotojas, Biudžeto ir finansų komiteto
narys: Natūralu, kad išlaidas reikia mažinti, tam mes pritariame, bet yra
dalykų, dėl kurių turime kiek kitokią poziciją. Reikalinga diskusija dėl
valstybės investicijų programos mažinimo, nes taip, kaip tai yra pateikiama
dabar, nėra gerai. Manome, kad prioritetas turėtų būti darbo vietų išsaugojimas
bei bendro vidaus produkto (BVP) didinimas. Manome, kad nėra teisingas žingsnis
mažinti atskaitymus į pensijų fondus. Vieną kartą tai jau buvo padaryta, tai kur
ta riba? Nemanome, kad šį biudžetą reikėtų tvirtinti skubos tvarka, kaip to
prašo konservatoriai. Žinome praėjusių metų gruodžio mėnesio darbus, tada A.
Kubilius pripažino klaidas... Bet skubėdami dabar vėl neišvengsime klaidų.
Algirdas BUTKEVIČIUS - Lietuvos socialdemokratų partijos frakcijos narys,
Lietuvos socialdemokratų partijos pirmininkas, Biudžeto ir finansų komiteto
pirmininko pavaduotojas, kandidatas į prezidento postą: Turi būti orientuojamasi
į darbo vietų išsaugojimą arba kaip padėti žmogui išgyventi sunkų finansinį
laikotarpį. Tai reiškia, kad kai kurios programos turėtų būti numatytos kaip
prioritetinės ir daugiau lėšų skirta infrastruktūrai, o ne visas programas
pradėti mažinti po 50 proc. ar iki 100 proc. Reikia daugiau kūrybiškumo, kad
žmonėms galima būtų pasakyti, kad tos ar anos programos atneš papildomų pajamų,
o ne kalbėti tik apie tai, kokias turime pajamas, jas sumažiname, nes galime tik
finansuoti. Vis dėlto reikia galvoti, kaip išsaugoti darbo vietas. Jas išsaugoti
galima ten, kur yra imlūs darbai - kalbėjo apie gyvenamųjų namų renovavimą,
dabar tos diskusijos nutilo. 

Egidijus Barcevičius ir Dovilė Žvalionytė (moksliniai redaktoriai), Užburtas
ratas Lietuvos gyventojų grįžtamoji ir pakartotinė migracija Viešosios politikos
ir vadybos institutas, Vilnius: Vaga. Recenzija žurnale „Politologija “(2012 4)
Žvilgsnis į nusisekusią migraciją Šiuolaikinės lietuviškosios emigracijos mastai
kelia valstybės ir daugelio viešosios politikos praktikų susirūpinimą, todėl
neatsitiktinai pats tarptautinės migracijos fenomenas tampa socialinių ir
humanitarinių mokslų tyrimų aktualija. Migracijos problematika, tiksliau, jos
keliami iššūkiai valstybei ir tautai patenka ir į Lietuvos mokslo tarybos
strateginių krypčių sąrašą, kartu atsiduria daugelio tyrimų projektų akiratyje.
Ši tarpdisciplininio mokslo aktualija yra ir recenzuojamos knygos pagrindinis
nagrinėjamas objektas, pakankamai novatoriškai pasirinkus būtent grįžtamąją
migraciją. Knyga paremta išankstiniu jos autorių (viso būrio jaunųjų
mokslininkų, atstovaujančių Viešosios politikos ir vadybos institutui)
įsitikinimu, kad „emigracija nėra vienos krypties eismas, nes didelė dalis
migrantų [svarbu, kad pradedamas vartoti būtent šis visapusišką migravimą
apimantis terminas – V. Č.] išvyksta laikinai ir sugrįžta, nors kai kurie
emigruoja pakartotinai ir vėl sugrįžta net po keletą kartų “(p. 8). Šis
įsitikinimas kartu yra taiklus šiuolaikinio, beje, ir Lietuvoje vis labiau
pripažįstamo, transnacionalinio požiūrio į migraciją pasirinkimas, kai taikant
transnacionalizmo paradigmą migracija matoma ne per iki šiol bent jau
sociologijoje ir ekonomikoje buvusius įprastus (beje, rutiniškai ir šiame darbe
neapeinamus) „stūmos “– „traukos “veiksnius, o kaip kilmės šalies ir tikslo
šalies sąveika, iš anksto migrantų nelaikant atsiribojusiais nuo kurios nors jų,
o būtent palaikančiais ir mezgančiais ryšius tarp abiejų. Vis dėlto pagrindinis
dėmesys knygoje yra skiriamas ne apskritai migracijai, o grįžtamajai ir
pakartotinei jos formai, bandant aprėpti jos mastą, struktūrą, ją skatinančius
ir ribojančius veiksnius. Tačiau demografinių charakteristikų nustatymu tyrime
neapsiribojama, o siekiama atsakyti į klausimą, „kokia dalis išvykusiųjų
neišnaudoja savo turimos kvalifikacijos ir užsienyje dirba žemesnės
kvalifikacijos darbus “ir kokią tai daro įtaką išvykusiųjų pajamoms, žmogiškajam
kapitalui ir galimybėms grįžti (p. 8). Kitaip tariant, ar grįžta tie, kuriems
nepasisekė, ar tie, kurie pasiekė, ko norėjo. Tam panaudojama knygos pavadinime
esanti metafora – „užburtas ratas “, kuri kartu yra ir atsakymas – tai priklauso
nuo to, kaip jis pasisuko. Žodžiu, šia žaisminga metafora bandoma perfrazuoti
visą šiuolaikinės lietuviškosios migracijos fenomeną, ir tai gana įtikina.
„Užburtą ratą “sudaro ir sėkmingi, ir nesėkmingi atvejai, nors abi knygos
hipotezės „tendencingai “projektuoja teigiamą „rato “pusę, visoje knygoje
netrūksta išsamių diskusijų apie „neigiamą “jo pusę, ypač analizuojant viešąjį
diskursą bei daugumos grįžusiųjų teiginį, kad „emigracijos patirtis neturėjo
jokios įtakos ieškant darbo grįžus “(p. 77). Tad atrodytų, kad knygoje
daugiausia dėmesio skiriama pačiam sugrįžusiojo fenomenui, siekiant nustatyti,
ar „nusisekėliai “, ar „nenusisekėliai “sugrįžta, taip pat sugrįžusiųjų
prisitaikymui, integracijai ir pakartotinei migracijai. Tam ambicingai
pasitelktos viename tyrime retai pasitaikančios mikro- ir makroekonominė,
viešosios politikos ir viešojo diskurso, taip pat žmogiškojo kapitalo analizė.
Apskritai pažymėtini gausūs knygos pranašumai. Joje įtikinamai pateikiamas –
pailiustruojamas empirinių tyrimų duomenimis ir apie jį diskutuojama –
iškalbingas faktas, kad dauguma išvykusiųjų (nors ir kaip rezervuotai žiūrėtume
į tai, kad prie pastarųjų priskiriami visi, kurie bent pusmetį buvo pagyvenę
užsienyje) savo išsilavinimą ir kvalifikacijas gerokai patobulino. Labai
inovatyvus šio tyrimo aspektas – tarptautinis migracijos tyrimų kontekstas.
Autoriai, pažymėdami, kad „iki šiol vykdyti tyrimai paprastai apsiriboja
Lietuvos atvejo studija, todėl trūksta tyrimų išvadų kontekstualizavimo
tarptautiniu ar regioniniu mastu “, įsipareigoja remtis „panašius gyventojų
judėjimo procesus patiriančių kitų šalių, visų pirma, Vidurio ir Rytų Europos
valstybių patirtimi “. Kiek tai plačiai pavyksta…, tačiau pats lyginimo faktas
rodo tyrinėtojų kvalifikaciją ir novatoriškumą. Pabrėžtina, kad knygos struktūra
nuosekli – pradedama nuo teorijų apžvalgos, metodologijos, konceptualaus tyrimo
modelio pristatymo, pereinama prie grįžtamosios migracijos demografinių
statistinių parametrų ir tendencijų nuženklinimo. Empirinė tyrimų medžiaga
analizuojama per žmogiškojo kapitalo prizmę, makroekonominius veiksnius,
Lietuvos atvejį 29 Europos valstybių kontekste. Nuo Lietuvos migracijos
politikos analizės pereinama prie migrantų įvaizdžio diskursų analizės, jų
„portretų braižymo “ir požiūrių į juos viešojoje erdvėje nagrinėjimo. Baigiama
išsamiomis išvadomis ir įspūdingu literatūros sąrašu, įrodančiu neabejotiną
tyrimo visapusiškumą ir tiriamo reiškinio išmanymą. Labai patrauklu, kad jau
knygos pradžioje skaitytojas supažindinamas su „svarbiausiomis išvadomis “ir jau
iš anksto galima pastebėti, kad šis tyrimas nustatė bendrąsias lietuviškosios
migracijos tendencijas, pavyzdžiui, kad „ketinantys sugrįžti į Lietuvą migrantai
yra daug labiau linkę pabrėžti asmeninius sugrįžimo motyvus, tokius kaip „namų /
šeimos bei kultūrinės aplinkos ilgesys “, kurie koreliuoja, pavyzdžiui, su VDU
Socialinės antropologijos centro atliktais tyrimais (Čiubrinskas 2011). Beje,
įžvalgiai pažymima, kad neketinantys grįžti apeliuoja į nuo jų „nepriklausančius
“– struktūrinius veiksnius. Konceptualusis tyrimo modelis, viena vertus, remiasi
klasikiniu stūmos / traukos svertų taikymu, kai nagrinėjamas „nesėkmingas
užburtas ratas “ir „nenusisekėliai “yra traktuojami kaip priklausantys nuo
socialinio ekonominio konteksto kilmės ir tikslo valstybėse bei nuo migracinio
tinklo efektų (p. 39). Kita vertus, pagal racionalaus pasirinkimo strategijas ir
pritaikant žmogiškojo ir socialinio kapitalo teoriją „sėkmingo užburtojo rato
“atvejais „nusisekėliai “yra matomi kaip veikėjai – savo laimės kalviai. Tad
susidaro įspūdis, jog darbo konceptualusis modelis yra gana lankstus, kad
aprėptų platų migracinių realijų spektrą. Apskritai svarbu, kad iškeliamas
„žmogiškasis faktorius “, t. y., siekiant nustatyti grįžtamosios migracijos
priežastis, į migraciją žiūrima per veikėjo – pasirenkančio tam tikras veiklos
strategijas, prizmę, o ne prioretizuojami vien struktūriniai veiksniai –
ekonominė situacija kilmės ir tikslo valstybėse ar viešosios politikos priemonės
bei viešoji nuomonė migrantų atžvilgiu. Žodžiu, knyga pasižymi lanksčiu ir
novatorišku, labiau migrantą, o ne socialinę struktūrą matančiu požiūriu, bent
jau hipotezių kėlimo lygmeniu. Lankstų konceptualųjį tyrimo modelį, atrodytų,
atitinka ir metodologija, štai p. 12 teigiama, kad „derinome įvairius kiekybinių
ir kokybinių duomenų rinkimo metodus “. Iš tiesų tyrime akivaizdžiai dominuoja
kiekybinė analizė, o šalia jos figūruojanti diskurso analizė neatstoja kokybinės
metodologijos panaudojamumo galimybių. Kokybinė metodologija konkrečių
informantų atžvilgiu tik „prašmėžuoja “ir knygoje niekur neapibūdinta (įskaitant
ir specialiai tyrimo metodologijai skirtame priede „Tyrimo metodologiniai
sprendimai “), nors probėgšmais yra taikyti giluminių interviu ir kiti metodai.
Vis dėlto metodologiniu knygos pranašumu laikytinas bandymas derinti makro- ir
mikrolygmens tyrimus. Kiek tai pavyksta recenzentui, kadangi jis nėra
makroanalizės žinovas, sunku spręsti, tačiau bet kuriuo atveju imponuoja
kiekybinių duomenų gausa, nes atliktos dvi reprezentatyvios apklausos, o tai
puikiai pasitarnavo renkant duomenis apie grįžusiųjų demografines
charakteristikas ir gyventojų nuostatas dėl emigracijos. Kita vertus, griežtai
laikantis statistinio reprezentatyvumo, viename tyrime imti emigracijoje
buvusieji metus ir daugiau, visuose kituose – pusę metų. Pačių autorių
pripažįstama, kad tai per maži laikotarpiai migracinėms patirtims tirti. Tad
klausimas, ar iš viso buvo metodologiškai tikslinga imties grupes migrantų
tyrimams sudaryti iš asmenų, kurie tik pusę metų buvo išvykę, tai pagrindžiant
Lietuvoje nusistovėjusia ir statistikoje naudojama tvarka, juolab kad patys
autoriai kritikuoja tokį imties sudarymą. Kyla ir dar keletas bendro pobūdžio
klausimų. Pirmiausia – ar buvo tikslinga šalia kitų teorinių prieigų naudoti
pačių autorių kritikuojamą tradicinį migracijos teorizavimą per stūmos / traukos
veiksnių prizmę, jeigu p. 172 pripažįstama, kad nėra tikslios išvykusiųjų
sociodemografinės charakteristikos, todėl neįmanoma jų reprezentatyvi apklausa.
Antra, knygoje pasigendama detalesnio grįžtamosios migracijos konteksto
pristatymo, t. y. kaip konkrečiai konkrečiose situacijose tatai priimama
aplinkinių žmonių. Šitai, manytume, patikslintų žiniasklaidos ir viešosios
nuomonės duomenis, kurie gana išsamūs. Trečia, pasigendama sezoninės migracijos
aptarimo. Termino „emigrantas “atmetimas – pastebėtas viešajame diskurse ir iš
informantų interviu – rodytų būtinybę vartoti sezoninės migracijos terminą.
Apskritai stinga terminijos, kartu ir sistematikos grįžtamosios apykaitinės
migracijos įvairovei įvardyti. Atskiro dėmesio vertos abi knygoje nužymėtos
hipotezės. Pirmoji teigia, kad migracija yra migranto gyvenimo investicija,
antroji – kad grįžusieji integruojasi sėkmingai. Pagrindas abiem hipotezėms
pasitvirtinti – knygoje aiškiai įrodytas argumentas – absoliuti dauguma
migracijos patirtį turinčiųjų padidino savo žmogiškąjį ir socialinį kapitalą.
Tiesiogiai antroji hipotezė – grįžusieji integruojasi sėkmingai – to neįrodė,
tačiau ir nepaneigė, ir galiausiai netiesiogiai patvirtino. Nors pagrindinis
grįžtančiųjų atsakymas – „migracijos patirtis neturėjo įtakos “įsidarbinimui
Lietuvoje, vis dėlto labai gerai išdėstyti ir pakomentuoti tyrimo duomenų
niuansai ir detalės rodo ką kita – nors užsienyje įgyta patirtis įsidarbinant
Lietuvos darbo rinkoje nelaikoma pranašumu, grįžusieji uždirba daugiau, nei
migracijos patirties neturintieji (p. 178). Tad antroji hipotezė vis dėlto, nors
ir netiesiogiai, – pasitvirtina. Pirmoji hipotezė, atrodytų, nereikalauja
įrodymų, nes tai gali būti a priori laikoma ekonominės migracijos ašimi, tačiau
kur kas svarbiau, kas už to slypi, kokie žmogiškieji veiksniai. Šiai hipotezei
įrodyti pasitelkiamas racionalus planų, strategijų ir motyvacijos spektras, o
mažiau dėmesio susilaukia veiksniai, lūkesčiai ir gana nepakankamai – jausmai
(ypač nostalgijos jausmas). O juk knygoje aiškiai įrodoma, kad pagrindinis
grįžimo veiksnys – „noras gyventi savo kultūrinėje aplinkoje “ir namų (plačiąja
prasme) ilgesys. Pačiose knygos išvadose vis dėlto pasigendama visapusiško
atsakymo į hipotezių (ne)pasitvirtinimą. Tai natūralu dėl išorinių apribojimų
tyrimui, nes, nesant išvykusiųjų statistikos, negalima reprezentatyvi jų
apklausa, nustatanti, „kokie išvykusieji grįžta “, t. y. kiek, pavyzdžiui, jie
sukaupę žmogiškojo kapitalo, palyginti su negrįžtančiaisiais. Būta ir vidinių
apribojimų. Svarbiausia, kad šiame darbe pabandyta apčiuopti bendrąjį
grįžtančiosios migracijos kontūrą ir tatai pavyko nustačius: pirmiausia –
grįžimo motyvaciją, t. y. grįžimą skatinančius motyvus: namų ilgesys, stūma,
trauka ir pasiekti buvimo užsienyje tikslai. Nors toks motyvacijos suskirstymas
gali būti ginčijamas, nes, pavyzdžiui, „namų ilgesys “(knygoje aiškiai įrodytas
kaip svarbiausias motyvas) gali būti laikomas pagrindine traukos faktoriaus
dalimi. Tačiau taip žiūrėdami darsyk įrodytume tradicinio teorinio požiūrio į
migraciją per stūmos / traukos veiksnius nepakankamumą tiriant šiuolaikinę
migraciją. Juk p. 169 aiškiai sakoma, kad „siekėme patikrinti, kiek išvykimą ir
sugrįžimą lemia ne ekonominiai motyvai “, t. y. ekonominio sunkmečio nepaisantys
procesai ir asmeninė motyvacija. Tas darsyk rodytų kokybinių tyrimų ir
transnacionalizmo požiūrio svarbą ir panaudojimo perspektyvumą. Antra –
grįžtamosios migracijos tendencijas, susijusias su pakartotiniu migravimu, – jos
puikiai apčiuoptos, tačiau apykaitinė, sezoninė migracija liko be dėmesio, tad
„grįžtamumas “nepakankamai kontekstualizuotas (tiksliau, kontekstualizuotas tik
išvykimo ir grįžimo kontekste), o juk daug kur buvo pabrėžtas migracijos kaip
vienapusio judėjimo supratimo ribotumas. Mūsų manymu, čia neužtenka šalia
emigracijos - imigracijos pridėti vieną dėmenį – reemigraciją, praverstų matyti
migracijos fenomeną transmigracijos perspektyvoje, kur paliekama erdvės visokio
tarptautinio ekonominio migrantiškumo poreiškiams. Trečia – kad valstybės
politikoje svarbiausiu atskaitos tašku grįžimo motyvacijai laikoma: bendra
šalies ekonominė, socialinė ir politinė situacija ir „kokios nors specialios
valstybės grįžtamosios migracijos politikos nereikia “(p. 177). Šiuo aspektu
imponuoja knygos autorių pilietinė pozicija. Nepakibdami ant migracijos kaip
„nacionalinės grėsmės “kabliuko, jie laikosi tyrinėtojų ir kartu aktyvių
visuomenės narių vertos pozicijos, kad, sprendžiant „grėsmių “klausimą, „ypač
didelės reikšmės įgyja tiek gilus migracijos proceso supratimas, tiek ir
efektyvi viešoji politika ir kad valstybė turi gerbti gyventojų teisę
pasirinkti, kurioje šalyje jiems geriausia save realizuoti “, o „išimtinai
negatyvi migracijos interpretacija neatsižvelgia į besikeičiantį šiuolaikinės
migracijos pobūdį, tiek ir šiuolaikinę migracijos teoriją “(p. 170). Knygoje
neišvengta pasikartojimų, dėl kai kurių teiginių galima ginčytis, tačiau
apskritai ji išėjo labai laiku, duomenų gausa labai informatyvi, novatoriška ir
įžvalgi. Knyga palieka solidaus darbo įspūdį ir norisi jos moksliniams
redaktoriams bei autoriams linkėti kuo didžiausios sėkmės toliau gilinantis į
vis sudėtingėjančią Lietuvos žmonių migracijos problematiką. Vytis Čiubrinskas 

Ar Lietuva skelbs moratoriumą genetiškai modifikuotiems organizmams? Seimo
Europos reikalų komiteto pirmininko pavaduotojas Dailis Barakauskas siūlo
skelbti moratoriumą genetiškai modifikuotų organizmų (GMO) išleidimui į aplinką
visoje Lietuvos teritorijoje, kol bus visapusiškai ištirtas ir nustatytas
ilgalaikis tokių organizmų poveikis žmonių ir gyvūnų sveikatai bei aplinkai.
Trečiadienį parlamentaras Seimo posėdžių sekretoriate įregistravo tokią
Genetiškai modifikuotų organizmų įstatymo pataisą. „Siūlau, kad iki šio
moratoriumo panaikinimo Lietuvoje būtų draudžiama išleisti į aplinką GMO. Mūsų
valstybėje paskelbus tokį moratoriumą, būtų apsaugota žmonių sveikata, aplinka,
ekologiniai ūkiai, sustiprėtų patrauklus Lietuvos, kaip nesugadintos gamtos,
sveiką gyvensenos būdą propaguojančios šalies įvaizdis turizmo srityje, dėl ko
išloštų ir kaimo turizmo verslą plėtojantys verslininkai “, - Eltai sakė D.
Barakauskas. - Kas paskatino rengti šį projektą? - Paplitus GMO, Lietuvoje būtų
sužlugdytas ekologinis žemės ūkis, kuris šiuo metu sudaro apie 5 proc. visų
šalies žemės ūkio naudmenų ploto. Pavyzdžiui, Ispanijoje dėl genetiškai
modifikuotų MON810 rūšies auginamų kukurūzų paplitimo aplinkiniuose laukuose
2004 - 2007 m. Aragono autonominėje dalyje ekologinių ūkių plotas sumažėjo 75
proc. GMO, išleisti į gamtą, yra pranašesni ir gali lengvai nukonkuruoti
natūralius organizmus, taip gali išnykti natūralios rūšys. Dar nėra pakankamai
informacijos ir patikimų mokslinių įrodymų, kurie mums leistų teigti, kad
genetiškai modifikuoti produktai ir iš jų gaminamas maistas yra visiškai
nepavojingas nei aplinkai, nei žmonėms. Genetiškai modifikuotų augalų vartojimas
paprastam vartotojui jokios naudos neduoda, o rizika dėl neigiamo poveikio
sveikatai išlieka. - Kokios politikos laikosi kitos Europos valstybės dėl
genetiškai modifikuotų augalų auginimo, tokių produktų patekimo į rinką? -
Kalbant apie tiesioginį ir netiesioginį poveikį maisto saugai turinčius
klausimus, įskaitant gyvūnų sveikatą ir gerovę bei augalų apsaugą, visų pirma
noriu priminti, jog 2003 metais įkurta Europos maisto saugos tarnyba. Per
penkerius metus tarnyba gavo 114 prašymų tiekti GMO produktus į ES rinką, 37
produktams pritarta, 6 buvo atmesti. Šiuo metu ES rinkoje cirkuliuoja trys
dešimtys GMO produktų. 2004 m. liepos mėnesį vykusiame Aplinkos, Žemės ūkio,
Sveikatos, Užsienio reikalų ministerijų bei įvairių žinybų atstovų pasitarime,
kokios pozicijos Lietuva turi laikytis dėl GMO ar GMP tiekimo į ES rinką,
paaiškėjo, kad nėra daryta nė vieno oficialaus visa apimančio tyrimo Lietuvos
vartotojų požiūriui apie GMO ir GMP nustatyti. Akcentuota oficialaus tyrimo
būtinybė, nes apie neigiamą vartotojišką požiūrį buvo sprendžiama iš neoficialių
apklausų ir visuomenės informavimo šaltinių. Tuomet sutarta, kad Lietuva
laikysis maksimaliai atsargios (ribojančios) pozicijos GMO atžvilgiu. Tačiau
pastaruoju metu juntamos aiškios požiūrio į GMO pasikeitimo tendencijos
pasauliniu lygiu. Šis klausimas įgauna vis daugiau svarbos ir ES. GMO -
organizmai, negalintys atsirasti dauginantis natūraliu būdu arba naudojant
tradicinius naujų veislių išvedimo metodus. Taikant genų inžineriją, kai vieno
augalo (organizmo) genas perkeliamas į kito augalo geną, sukuriamas naujas
augalas, kurio genetinė medžiaga yra taip pakeista ir įgyja tokių savybių, kurių
negalėtų atsirasti natūraliu būdu. ES iki šiol yra įteisinta daugiau kaip
trisdešimt skirtingų genetiškai modifikuotų augalų rūšių maistui, tačiau auginti
ES teritorijoje galima tik vienos veislės genetiškai modifikuotus kukurūzus.
Genetiškai modifikuoti maisto produktai, parduodami Lietuvoje, yra 8 pavadinimų
saldumynai: šokoladinė plytelė „Dinastija “, „Samari “, šokoladiniai vafliai
„Smakdown “, saldainiai Vkus, šokoladinis kremas, riešutinis tepamasis kremas
„Finetti “. Taip pat 22 pavadinimų augaliniai aliejai: „Brolio “, „Lankų “,
„Sodžiaus “, „Kolumbo “, „Tėviškės “, „Augalinis aliejus “, „Dolores “, „Maxima
“, „Optima linija “, „Perla “, „Karolina “, „Žemaičio “, „Aukselis “, „Saulutė
“, „Omili “, „Huilor “, „Oilio “, „Vitela “, „Luccija “, „Jasmine “, „Caroli “,
„Zitos sojų aliejus “. GMO turi 6 pavadinimų margarinai: „Optima linija “,
„Aukselis “, „Aima “, „Lisette “, „Extra “, „Osrini “bei 2 pavadinimų majonezai
- „Sodžiaus “ir „Provanso “. 

Tarptautiniai donorai Haičiui pažadėjo 324 mln. dolerių paramą Tarptautiniai
donorai per konferenciją Vašingtone Haičiui pažadėjo 324 mln. JAV dolerių
finansinę paramą, kuri padės šaliai atsigauti po uraganų padarytos žalos ir
apsirūpinti maisto produktais. Vašingtone Haičio problemoms aptarti buvo
susirinkę valdžios atstovai iš 20 valstybių ir finansinių institucijų. Karibų
sala yra pati vargingiausia visame Amerikos žemyne. Haityje nedarbo lygis siekia
net 70 procentų. Haičio ministrė pirmininkė Mišelė Pjer-Luji (Michele
Pierre-Louis) prieš konferenciją įspėjo, kad jei nebus pažadėta finansinė
parama, šalį ištiks katastrofa. 2008 metais Haitis smarkiai nukentėjo nuo kelių
uraganų ir tropinių audrų, per kurias žuvo daugiau nei 800 žmonių ir buvo
padaryta nuostolių už 1 mlrd. JAV dolerių. Per spaudos konferenciją Haičio
premjerė sakė, kad situacija valstybėje yra labai nestabili, ir paragino
tarptautinius donorus remti jos siekį šalyje sukurti mažiausiai 150 tūkst. naujų
darbo vietų ir taip paskatinti ekonomikos augimą. Haičio premjerė prašė 900 mln.
JAV dolerių, kurie būtų skirti šalies švietimui, sveikatos priežiūrai ir kitoms
būtinosioms paslaugoms. Konferenciją Vašingtone organizavo Haičio vyriausybė ir
Amerikos valstybių plėtros bankas. 

Išplautas Lietuvos įvaizdis (atnaujinta 11:49) Valstybės kontrolė išsiaiškino,
kad tariamas Lietuvos įvaizdžio formavimas tėra tik pinigų plovimas bei
tratinimas be jokio tikslo, - skelbia „Vakaro žinios “. Trečiadienį Valstybės
kontrolė paskelbė tyrimo, kaip formuojamas Lietuvos įvaizdis, rezultatus - jie,
švelniai tariant, yra šokiruojantys: per 4 metus iššvaistyti 63 milijonai litų,
o jokio įvaizdžio nėra. Auditoriai pateikė kelis pavyzdžius, iliustruojančius,
kaip iš tariamo įvaizdžio kūrimo lengvai savo pinigines pampino tiek
institucijos, tiek fiziniai asmenys. Štai trims įstaigoms 800 tūkst. litų
sumokėti įvaizdžio formavimo strategijai sukurti. Už šiuos pinigus kūrėjai
pateikė idėją, kad „Lietuva - tai vieta, kur galima kurti ir įgyvendinti savo
idėjas “. Vyriausybei šis puikus pasiūlymas kažkodėl neįtiko. Ji nusprendė, kad
už tokius pinigus buvo galima sugalvoti ką nors geriau ir strategijos
nepatvirtino. Tačiau ir sumokėtos sumos atgal nepareikalavo. Vyriausybė ir
toliau išsijuosusi skelbė įvaizdžio formavimo elementų konkursus. Štai keliems
fiziniams asmenims už koncepciją „Lietuva - drąsi šalis “sumokėta 60 tūkst.
litų. Šiame kūrinyje pasiūlyta Lietuvai pastatyti pasaulinės reikšmės pastatą ir
Holivude sukurti filmą apie Lietuvos Didžiosios Kunigaikštystės kovas. Auditorių
nuomone, kūrėjai neįvertino, kad koncepcijos neįmanoma įgyvendinti finansiškai.
Tačiau akivaizdu, kad auditoriai klydo. Juk pasaulinės reikšmės pastatas -
Valdovų rūmai - jau beveik pastatytas. O kas gi daugiau garsina Lietuvą
pasaulyje, jei ne tokie absurdiški projektai, milijonų taškymas sunkmečio metu?
Valstybės kontrolei užkliuvo ir 1,14 mln. litų kainavęs Lietuvos prekės ženklas,
mat pinigai išleisti, o neišvaizdaus ženklo beveik niekas nenaudoja. Turbūt
anksčiau įvaizdžio formavimo auditą slapta atliko ir britas Volis Olinsas (Wally
Olins). Pamatęs, kad kliedesiai Lietuvoje gerai apmokami, jis už pusę milijono
litų pasiūlė lietuviams pamiršti savo baltiškumą ir vadintis skandinavais. 

BERIBĖ ERDVĖ. Visi sluoksniai pramušti. Visi iki vieno. Suvokiu, pro užmerktas
akis žvelgdama į ertmę. Ji eina tiesiai per širdį iki pirmo vaikiško
prisiminimo. Bet vaikystė dabar nesvarbi. Girdžiu šalia miegančio žmogaus
atodūsius, girdžiu, kaip iš paežerės, o man atrodo, kad kažkur iš mano gelmių
dugno, atsklinda kaimynų kalės žemas duslus amtelėjimas, – ji laimėjo
gražiausios Lietuvos niufaunlendės titulą, bet niekada neatsives tokių pat
gražių šunyčių, nes po nuodugnių tyrimų išaiškėjo, kad dubens kaulai
nepakankamai patvarūs, – gražuolė brokuota... O kas ištyrinėjo mano kaulus? Kam
rūpėjo, kad jie išsiners iš vietos dėl didokos kūdikio galvutės, iššokusios kaip
sviedinys, suardžiusios ne tik kaulų tvarką, bet ir suplėšiusios audinius,
pramušusios saugumo jausmą? – Ponia, bene jumyse granata sprogo? – iškviestas
chirurgas keiksis patyliukais, bet tu vis tiek girdėsi, keiksis, bet nekaltins
netikusių kolegų, kurie gimdyvę paliko likimo valiai, o ši ėmė ir persistengė,
nes vaikais nešaudoma, ponia, dabar gulėkit ramiai, pakentėkit, pakentėkit, kaip
nors jus sulopysiu... – Ponia, bene jumyse granata sprogo? Čia ne filmas,
kuriame gražuolės siuva savo mylimiems drąsuoliams kraujuojančias žaizdas, o tie
net necypteli. Matai adatą, šokinėjančią aukštyn žemyn tarp savo šlaunų, bet ne
dėl akiniuoto „gražuolio “, įsistebeilijusio į tavo intymumą, neišleidi nė garso
– tiesiog jo tavyje nėra. Neliko jokių garsų, paskutinis išlėkė su tuo lemtingu
„šūviu “. Tuščia esi, tuštutėlaitė. Rankas, kojas kapotų – necyptelėtum, o čia
tik adata... Chirurgas atgalia ranka braukia nuo kaktos prakaitą, seselė kas
kiek laiko nuvalo jo akinius. Jie kalbasi, uždavinėja tau klausimus ir patys į
juos atsakinėja. Jau nesuvoki, kokiame išmatavime jie, o kokiame tu. Štai šitaip
turbūt atrodo begalybė. Kai išnyksta visų jausmų ribos, kai nesuvoki, kur
prasideda skausmas ir kur jis baigiasi, kas yra neapykanta, o kas – meilė. Esi
tik neįvardijama ertmė, dar vienas atsivėręs visatos tunelis, kuriuo karta iš
kartos Kūrėjas neša Žinią. Jis atneša, gydytojai pasirašo. Visada pasirašo, nes
tokios siuntos būna tik registruotos. Kartais įteikimo procedūra užtrunka. Tavo
atveju kruopštus chirurgas pasirašinėjo bene dvi valandas. Aštrią adatą
pasidažydamas į tavo kraują. Paskui, jau palatoje, virš tavęs pasilenkia baltas
siluetas: Jūsų vaikelis. Mergytė. Veidelis raudonas, ant kaktos trimis giliomis
tėvo raukšlėmis parašyta: Reikėjo pirmiau tvarką įvesti šiame gyvenime, o paskui
mane pasikviesti. Imu aiškinti, aiškinu ligi šiolei, kad neįmanoma pasaulio
perdažyti, kad jame visada buvo daugiausia sukrešėjusio kraujo spalvos. Bet
dabar visi kraujo apytakos ratai už kadro. Dabar esi tarsi į vandenį sviestas
akmenėlis – kuo metų daugiau, tuo ir bangelių daugiau nuraibuliuoja į visas
pasaulio puses. Jaunystėje tik nujauti, o metams bėgant beribė erdvė atsiveria
vis dažniau ir vis platesnė, gilesnė, nors regis – jos apimtys visada
neišmatuojamos. Esi ir nežinai, ar tai tave kas nors sviedė iš aukštybių (vis
dėlto norėtųsi, kad iš aukštybių, o ne iš tamsos gelmių) netyčia, o gal tyčia,
suardydamas visus kosmoso sluoksnius, ar pats Visagalis, užtaisęs tavimi savo
patrankėlę, pasismagino ir dabar stebi, kaip plūduriuoji, kaip mėgini
susigaudyti spiralinėje Jo galaktikos sistemoje. Jam turbūt juokinga, kad ieškai
atspirties taško, kad imi svarstyti, ar esi erdvėje, ar tik juodoje Jo tuščio
sodo ertmėje. O jeigu ertmėje, tai kas ją paliko tarp dienos ir nakties
būdravimo, koks meteoritas išmušė vidurnakčio tyloje skaudžiai spengiančią
skylę, iš kur jis atskrido ir kur nukrito? Nakties erdvės kontūrai išplaukę,
dvejinasi ir trejinasi, pasipuošia keistais, fantastiškais ornamentėliais. Juos
gana dažnai matydavai nuo paauglystės ir niekada nežinojai, kokiam pasauliui
priklauso: šiapus ar anapus slypi TAI, kas turi tokius gražiai „nunertus
“debesinius mezginėlius. Dabar, kai esi tapusi visatos ertme tamsiose
vidurnakčio platybėse, matai ažūrinius dvasiukus, įkyrias sieleles, įsikūrusias
ant ertmės pakraščių, tarsi jos būtų neklusnūs ant šulinio rentinio kojomis
mataruojantys vaikai, nė kiek nebijantys, kad ims ir nukris stačia galva į
šaltas jo gelmes. Ką jos tikisi išvysti? Ko šokinėja ir dar labiau sujaukia
spiralinį kosmoso bangavimą – jauti, kaip dunksi tamsos pliūpsniai, atsimušdami
į išplaukusias, bet vis dėlto dar esančias tavo esybės ribas. Viešpatie, o gal
jos budi? Gal jos kaip tik ir saugo tas mano lengvai pažeidžiamas ribas, gal esu
jomis apraizgyta kaip kokiais neišdylančiais nėriniais, kad neištirpčiau nakties
erdvės begalybėje. Juk mūsų senolės apnerdavo visas kūdikio marškinėlių
apykaklaites, rankogalius, kepuraites. Ar jos, šitaip apibrėžusios saugų ratą ir
stipriai užveržusios visus mazgelius, jautėsi atlikusios magiškąjį globėjų
ritualą? Gal viskas proporcinga: iš pradžių buvo manęs daug, labai daug, kaip
jūros, kaip dangaus, o su metais vis mažėjau, traukiausi, apsauginiai „nėriniai
“artėjo, artėjo, dabar juos matau vis dažniau ir... kuo daugiau „nėrinukų “, tuo
mažiau manęs, tuo mažiau pirmapradės meilės? Tuo tunelis siauresnis? Ar dėl to
sielelėms taip neramu? Ką jos mato mano gelmėje? Klausiu ne tik iš smalsumo, bet
ir dėl augančio nerimo. Nerimą kelia jausmas, kad kūnas išsiskaidęs į
nesurenkamus gabalėlius, į visatos dulkeles ir visai nenori paklusti mano proto
įsakymams. Kūno labai daug, jo per daug dvigulei lovai, per daug kambariui ir
visam namui, jis jau netgi mėgina kaip kokia ameba išsiveržti pro mūrą ir
susilieti su šalia esančiais ežero vandenimis, su jo gelmių šaltu raibuliavimu,
su visa mano pasaulį užklojusia nakties tamsa. Ar esu dar gyva? Apsiverčiu ant
šono, susisuku į kamuoliuką, judinu kojas ir rankas. Visi veiksmai sau, o tas
jausmas – sau. Tarsi egzistuotų du materialaus pasaulio suvokimai: vienas, kurį
galiu patikrinti pasičiupinėdama save, kitas – ne mažiau tikras, bet esantis už
įprastinių pojūčių ribos, apie kurį man praneša vidinė akis, reginti mano kūną
susiliejant su beribe erdve. Dabar reikėtų, kaip kokio Valiulio pasakojime, kad
mano kūnas pakiltų nuo paklodės ir leistųsi į kelionę. Ne. Jis nepakyla ir
niekur neskrenda. Nežiūriu į save, kybodama palubėje. Ir ne sielų šilkas šlama,
ne A A Bao Ku tylią aimaną girdžiu beribėje pusiaunakčio erdvėje. Juodo tunelio
gale paaugliai prievartauja „pyrdą “– garsas tai sustiprėja, tai vėl nutolsta,
matyt, jie sodų keliukais suka ratus apie ežerą. Pro pravirą langą vėjas kartais
įmeta jų spigius keiksmažodžius. Dabar ir ežero akis juodut juodutėlė. Ir visai
ne todėl, kad tie patys vaikėzai, o gal ir kiti, kasdien jį bliakina – ir nuo
stačių skardžių, ir vandenyje. Juodai pasispjaudo ir vietos meškeriotojai –
tokie pat nusmurgę skustagalviai, kartais atsitempiantys prie ežero krūvą
kūdikių su penkiolikmetėmis mamomis, kurios darda su knerkiančiais vežimėliais
smėlėtais aukštais skardžiais link vandens, o paskui, kai jau visos pakrantės
sutvaska įvairiausių spalvų stiklo ir plastiko buteliais, kai apsikaišo kaip
Kalėdinės eglutės blizgančiais traškučių pakeliais, jos stumia įsiręžusios tuos
vežimėlius aukštyn, stumia ilgai, nes aukštakulniai slysta, krenta nuo kojų,
krenta ir slysta ežeran turiningai pailsėjusiųjų tulžis, ir jį bliakina,
bliakina... Bet ne dėl to jis dabar juodas. Paprastai visa, kas nesuvokiama, ko
nesugebame aprėpti protu ar pojūčiais, lieka tamsoje. Tamsa kelia baimę. Kas
gali nuo jos apsaugoti? Meilė? O kas apsaugos meilę? Vanduo pats apsisaugo. Tuo
labiau šio ežeriuko – juk jame nuolatos trykšta šaltiniai, savo erdvę turi
žuvys, dėlės, vėžiai ir net vienas kitas žalčiukas. Jame vis dar gyva pirmapradė
esencija. Tuneliai turi pradžią, privalo turėti ir pabaigą, jie turėtų platėti,
nes juk augame, ieškome išėjimo, judame šviesos link. Kiekvienas kūdikis
išsiveržia į regimą šviesą, o visą gyvenimą ilgisi neregimos. Manyje
atsivėrusios pusiaunakčio ertmės dugne šviesa šokinėja kaip jonvabalis. Esu
palaidota ir vis tiek ją matau. Ją (ar mane?) stebi ant karsto stogo pakraštėlių
plazdenančios, uodegėlėmis mataruojančios dvaselės. Vadinasi, dar nenumiriau. 

Jurbarkietis į pasienio užkardą atnešė dvi kuprines gintaro Į pasienyje su
Rusija veikiančią Valstybės sienos apsaugos tarnybos (VSAT) Pagėgių rinktinės
Viešvilės užkardą jurbarkietis atvežė neįprastą radinį - apie 22 kg gintaro.
Antradienio vakarą nustebusiems pasieniečiams pusamžis vyriškis paaiškino
žvejojęs ir ilsėjęsis prie Nemuno Jurbarko rajono Kalvelių kaime. Čia upės
viduriu eina Lietuvos siena su Rusija. Ant kranto jis esą ir aptikęs dvi
kuprines su gintaru. Vienoje kuprinėje buvo 10,5 kg, kitoje - 11,5 kg. Gintaro
gabaliukai yra nuo pusės centimetro iki 10 centimetrų dydžio. Dalis jų yra
šlifuoti, dalis - neapdorotas gintaras. Pasak Viešvilės pasieniečių, vyriškis
gerokai apipelijusias kuprines aptiko toje vietoje, kuri buvo apsemta patvinusio
ir dabar jau nuslūgusio Nemuno vandens. VSAT pareigūnai apžiūrėję vietovę nieko
įtartino neaptiko. Gintaras saugomas Viešvilės užkardoje. 

Jolanta Aidukaitė, Natalija Bogdanova, Arvydas Guogis, Gerovės valstybės kūrimas
Lietuvoje: mitas ar realybė? Vilnius, 2012. RECENZIJA žurnale „Politologija
“(2012 3) Gerovės valstybės kūrimas Lietuvoje: mitas ar realybė? Lietuvos
socialinių tyrimų centro, Vilniaus universiteto ir Mykolo Romerio universiteto
tyrėjai Jolanta Aidukaitė, Natalija Bogdanova ir Arvydas Guogis šių metų vasarą
išleido monografiją „Gerovės valstybės kūrimas Lietuvoje: mitas ar realybė? “ Ši
svarbi monografija išleista Lietuvos mokslo tarybos pagal projektą „Gerovės
valstybės raida Lietuvoje: ištakos, būdingiausi bruožai ir pagrindiniai
veiksniai “(Nr. SIN-16/2010, vadovė doc. Jolanta Aidukaitė) finansuoto tyrimo,
kuris buvo atliktas Lietuvos socialinių tyrimų centre, pagrindu. Tyrimas, kaip
ir knyga, turi teorinę ir praktinę dalis, kurios apima Lietuvos gerovės kūrimo
problematiką tiek istoriniu, tiek dabartiniu laikotarpiu. Ši svarbių ir
originalių įžvalgų kupina monografija ypatinga tuo, kad pirmą kartą Lietuvos
akademiniuose baruose bandoma pateikti išsamią, visa apimančią Lietuvos gerovės
valstybės raidos analizę, todėl problemos atskleidimo ir atskirų aspektų
detalizavimo lygis yra aukštas, o viso darbo apimtis išties įspūdinga. Gerovės
valstybė yra Lietuvoje mažai tyrinėta tema, o jos samprata dažnai vartojama
nevienodai. Vakaruose gerovės valstybės teoriniai ir empiriniai tyrimai yra
labai populiarūs. Jiems svarų dėmesį skiria ekonomikos, sociologijos, istorijos
bei politologijos mokslo sričių specialistai. Lietuvos viešojoje erdvėje, deja,
nesigirdi diskusijų tokiais svarbiais klausimais: kokią valstybę kuriame? Ar
siekiame gerovės valstybės? Ar Lietuvą galime vadinti gerovės valstybe? Knygos
autorių nuomone, Lietuvoje pirmaisiais nepriklausomybės metais (nuo 1990 m.)
gerovės valstybės kūrimui ypatingas dėmesys nebuvo skiriamas. Svarbiausi
pastarųjų dešimtmečių ekonominiai politiniai prioritetai buvo siejami su
perėjimu prie rinkos ekonomikos ir sėkminga integracija į tarptautines
struktūras (NATO ir ES). Lietuvai įstojus į Europos Sąjungos šalių bendriją,
socialiniai klausimai vis dažniau tampa politinių debatų objektu. Tai sąlygoja
Europos Sąjungos vykdomos socialinių veiksmų programos, pasirašomos
tarpvalstybinės sutartys ir chartijos socialinės politikos srityje, kuriose
Lietuva taip pat dalyvauja. Bet ir aštrėjančios socialinės problemos, ypač
pastaraisiais krizės metais, verčia mokslininkus, politikus ir biurokratus
(valdininkus) vis labiau atkreipti dėmesį į socialines problemas ir ieškoti jų
sprendimo būdų. Knygos autoriai pabrėžia, kad Lietuvai būtina valstybinė,
ilgalaikė gerovės valstybės kūrimo vizija, kuri garantuotų socialinį saugumą
šalies piliečiams ir kartu užtikrintų darnią jos ūkio raidą. O gerovės valstybės
kūrimo vizija neįmanoma be išsamios veiksnių, darančių įtaką gerovės valstybės
sistemų formavimuisi ir raidai Lietuvoje, analizės, esamos gerovės valstybės
ištakų ir jai būdingų bruožų tyrimo. Todėl knygos tikslas – ištirti veiksnius,
kurie daro įtaką gerovės valstybės formavimuisi ir raidai Lietuvoje, surasti
esamos gerovės valstybės ištakas ir išryškinti jai būdingus bruožus. Plačiąja
prasme leidinio paskirtis – generuoti moksliškai patikimas žinias apie
specifinį, Lietuvoje mažai tyrinėtą reiškinį – gerovės valstybės raidą. Knyga
taip pat siekia prisidėti prie tarptautinių ir nacionalinių mokslinių debatų
apie gerovės valstybės vaidmenį ir reikšmę šiuolaikinėje visuomenėje. Lietuvos
gerovės valstybės raida analizuojama kitų ES šalių kontekste. Monografija
pagrįsta ne tik prieš tai buvusių tyrimų, teorijų, mokslinės literatūros
analize, bet ir autentiškais kokybiniais duomenimis. Joje analizuojami 67 pusiau
struktūruoti ekspertų interviu su socialinės apsaugos struktūrų darbuotojais
(dirbančiais Socialinės apsaugos ir darbo ministerijoje, „Sodroje “,
savivaldybių socialinės paramos skyriuose, mokslininkais, politikais, verslo ir
bankų atstovais, žurnalistais, nevyriausybinių organizacijų atstovais,
profesinių sąjungų lyderiais ir kitų sričių atstovais, tiesiogiai ar
netiesiogiai prisidėjusiais prie socialinės politikos formavimo ir įgyvendinimo
ar tiesiog sekusiais jos eigą pastaraisiais dešimtmečiais (plačiau apie tai
skaitykite knygos trečioje dalyje). Interviu buvo atliekami 2011 m. sausį –
liepą. Be ekspertų interviu, knygoje analizuojami socialinės apsaugos sistemą
reglamentuojantys įstatymai, Lietuvos Respublikos socialinės apsaugos ir darbo
ministerijos leidiniai ir archyvinė medžiaga, atskleidžianti Lietuvos socialinės
apsaugos sistemos raidą nuo 1918 m. iki dabar. Knygos struktūra puikiai atspindi
jos tikslus. Knyga susideda iš trijų dalių ir apibendrinamojo skyriaus.
Kiekviena dalis sudaryta iš trijų skyrių. Pirmos dalies pirmame skyriuje
apžvelgiama gerovės valstybės samprata, jos atsiradimo istorija, gerovės
valstybės raidą aiškinančios teorijos ir gerovės valstybės modeliai /
tipologijos. Aptariamas tipologijų, teorijų ir teorinių prielaidų pritaikomumas
šių dienų modernios gerovės valstybei analizuoti. Apžvelgiami gerovės valstybei
kylantys sunkumai globalėjančiame ir liberalėjančiame pasaulyje. Antrame
skyriuje aptariamos gerovės valstybių modelių ir viešojo administravimo modelių
santykio problemos. Pateikiami atskirų šalių socialinės politikos atvejai, kurie
reprezentuoja arčiausiai „idealių gerovės modelių “esančias valstybes.
Aptariamos pažangaus normatyvinio socialinės politikos modelio paieškos.
Trečiame skyriuje daug dėmesio skiriama Vidurio ir Rytų Europos gerovės
valstybės raidai analizuoti. Identifikuojamas pokomunistinis gerovės valstybės
modelis. Pirmoji dalis pasižymi informacijos ir teorinių teiginių gausa. Nors
autoriai plačiai neanalizuoja užsienio šalių socialinės politikos patirties,
lyginamojo skirtingų valstybių aspekto monografijoje tikrai pakanka tam, kad
pamatytume konkretesnę Lietuvos gerovės modelio vietą tarptautiniame kontekste.
Antroje knygos dalyje detalizuojama tarpukario, sovietinio ir nepriklausomybės
laikotarpių (1990 – 2010) socialinės apsaugos sistemos raida. Pirmame skyriuje
analizuojama tarpukario Lietuvos socialinės apsaugos sistemos raida, apimanti
laikotarpį nuo valstybės nepriklausomybės atkūrimo 1918 m. iki praradimo 1940 m.
Antrame skyriuje pateikiami carinės Rusijos, kuriai priklausė didžioji Lietuvos
dalis, socialinio saugumo bruožai, trumpai pristatoma Lietuvos – Baltarusijos
SSR (Litbelo) socialinė sistema ir iš esmės analizuojama sovietinio laikotarpio
socialinė apsauga, kurią 1940 m. teko perimti sovietų okupuotai Lietuvai.
Galiausiai apžvelgiami Lietuvos socialinės politikos raidos etapai nuo 1990 m.
iki dabar per juos formuojančios ir keičiančios teisinės bazės prizmę,
įvertinami socialinio modelio, besikuriančio nuo 1990 m., ypatumai. Antroji
dalis – ypač reikšminga Lietuvos skaitytojui. Pirmą kartą socialinės politikos
raida nuo 1917 m. iki dabar pateikiama išsamiai viename leidinyje. Knygoje
istoriškai gerai nušviesta tarpukario ir sovietinio laikotarpio Lietuvos
socialinės apsaugos situacija, tik ji galėjo būti papildyta platesniu tų
laikotarpių politiniu bei ekonominiu kontekstais. Kita vertus, autorių tikslas
buvo ne išsamiai gilintis į tų laikotarpių politinę ir ekonominę situaciją, bet
pateikti socialinės politikos raidos analizę. Stokojama ir aiškesnio antros
nepriklausomybės socialinės apsaugos raidos vertinimo. Čia pasirinkta koncepcija
– pristatyti svarbiausius sprendimus paliekant skaitytojams patiems susigaudyti
įvykių ir faktų gausoje. Tiesa, gilesnę įvykių ir faktų analizę autoriai
pateikia šio skyriaus pabaigoje, tačiau buvo verta „apipinti “analize visą
skyrių, nes be kritinio vertinimo jis išdėstytas gana sausai ir sudėtingai.
Trečioje knygos dalyje tiriami Lietuvos socialinės politikos biurokratų
(valdininkų), politikų, verslo, banko, nevyriausybinių organizacijų atstovų,
profesinių sąjungų, darbdavių organizacijų atstovų, žurnalistų žinios, patirtis,
požiūriai ir nuostatos socialinės politikos atžvilgiu, jų vaidmuo ir įtaka
socialinės apsaugos formavimui bei įgyvendinimui. Pirmame skyriuje, remiantis 67
ekspertų apklausa, ištiriamos globalizacijos (pasireiškiančios per Pasaulio
banko, Tarptautinio valiutos fondo) ir europeizacijos (pasireiškiančios per
bendrą eurointegracijos, Europos socialinio gerovės modelio propagavimą, Europos
struktūrinių fondų) poveikį gerovės valstybės raidai Lietuvoje. Antrame skyriuje
analizuojami ideologiniai veiksniai, darę įtaką Lietuvos socialinės apsaugos
formavimui per visą nepriklausomybės dvidešimtmetį nuo 1990 iki 2010 m. Trečiame
skyriuje ištiriama ekspertų samprata apie Lietuvos socialinės politikos modelį.
Trečioji dalis intriguoja skaitytoją savo drąsiais ir nevienareikšmiškais
vertinimais. Pirmą kartą pateikiamas išsamus Lietuvos ekspertų nuomonių
socialinės politikos atžvilgiu vertinimas. Ekspertų nuomonių sutapimas ar
išsiskyrimas atskirais teoriniais ir praktiniais klausimais rodo, kad jau galima
siekti verslo, mokslo, politikos ir žiniasklaidos sutarimo esminiais socialinės
reformos klausimais. Ekspertų nuomonės ir vertinimai galėjo būti analizuojami
kartu su faktine medžiaga, pateikta antroje dalyje, apie socialinės apsaugos
raidą nuo 1990 m. iki dabar. Tačiau tai nesumenkina trečiosios dalies išvadų
svarbos. Kita vertus, ekspertų nuomonės atskyrimas nuo antroje dalyje pateiktos
faktinės medžiagos leido geriau išnaudoti ekspertų interviu analizės metodo
pranašumus. Knygos apibendrinime pateikiamos bendros knygos išvados, aptariami
Lietuvos gerovės valstybės raidai būdingiausi bruožai ir pagrindiniai veiksniai,
darę įtaką jos raidai nuo 1918 m., nubrėžiami kontūrai ateinantiems gerovės
valstybės tyrimams. Knygoje atlikta mokslinės literatūros, prieš tai buvusių
tyrimų, įvairių dokumentų, archyvinės medžiagos ir 67 ekspertų interviu analizė
leidžia teigti, kad gerovės valstybės kūrimas Lietuvoje vyko panašiai kaip ir
kitose Europos valstybėse. Tačiau Lietuvos atvejis išsiskiria kūrimo
nenuoseklumu, drastiškais pokyčiais atskirais istorinės raidos etapais,
koncepcijos nenuoseklumu ar net jos neparengimu ir palankios ideologinės terpės
gerovės valstybės kūrimui nebuvimu. Lietuvoje nuo 1918 m. iki dabar išskirtinai
dominavo konservatyvių bei liberalių pažiūrų ideologijos (išskyrus primestą
sovietinės okupacijos laikotarpį), kurios skatino individualią ar šeimos
atsakomybę už savo gerovę. Taip pat pagrindinė gerovės valstybės kūrimo
prielaida – pasitikėjimas bei dialogas tarp valstybės ir jos piliečių – neturėjo
palankių sąlygų plėtotis bei stiprėti. Įžengusi į dvidešimt pirmą amžių Lietuva
pagaliau turi visas sąlygas kurti modernią vakarietišką gerovės valstybę. Tačiau
šiuo lemiamu laikotarpiu Lietuvos gerovės valstybės kūrimas sąlygojamas jau ne
tik vidinių veiksnių, bet ir globalių įtakų. Visas pasaulis peržiūri, iš naujo
vertina dosnios gerovės valstybės kriterijus, jos teikiamą naudą. Todėl šiandien
kaip niekada Lietuvai reikia aiškios, pamatuotos ir pagrįstos gerovės valstybės
kūrimo koncepcijos. Nors atskiri Lietuvos mokslininkų darbai yra analizavę
Lietuvos gerovės modelio problematiką užsienio ir Lietuvos mokslinėje
periodikoje, tokios išsamios monografijos apie Lietuvos pastangas kurti gerovės
valstybę, atskleidžiant tų bandymų kliūtis, trūkumus ir pasiekimus, nagrinėjant
visus istorinius šios temos laikotarpius, dar nebuvo. Savo apimtimi ir problemų
išgvildenimo lygiu tai yra pirmas tokio pobūdžio darbas Baltijos šalyse. Jis
rodo Lietuvos tyrėjų brandą tikrai aukštos kvalifikacijos reikalaujančiame
tarpdisciplininiame tyrime, kurio rezultatais gali naudotis ekonomistai,
politologai, sociologai, istorikai, mokslininkai ir studentai, studijuojantys
socialinius mokslus, socialinės politikos ir viešojo administravimo sričių
specialistai, politikai, visuomenės veikėjai ir visi, besidomintys gerovės
valstybės atsiradimo priežastimis bei raida Lietuvoje ir pasaulyje. Romualdas
Kacevičius 

Kalbėti ar tylėti? ALDONA STEPONAVIČIŪTĖ Skausmas, kurį patiria išduotas žmogus,
sunkiai išmatuojamas. Neištikimybė negrįžtamai sugriauna pamatą, ant kurio
stovėjo šeima. Nesvarbu, kokie sprendimai bus priimti po to, niekas neliks taip
kaip buvę. Yra psichologų, teigiančių, kad apie momentinę neištikimybę
partneriui geriau nesakyti – prisipažinimas visada įskaudina kitą, sukelia
įtampą, o neretai ir visiškai sugriauna santykius. Išdavusysis tarsi stato save
į vaiko padėtį, prašo atleisti už padarytą nusikaltimą. Kadangi tą padaryti
nepaprastai sunku, išduotasis norom nenorom ima jaustis kaltas, kad neįvykdo
tokios užduoties, – taip atsakomybė už padarytą nuodėmę perkeliama nuo
kaltininko ant nukentėjusiojo pečių. Kita vertus, gyventi su tokia paslaptimi
gali būti neįmanoma. Kaltės jausmas gali persekioti ir dieną, ir naktį, o
sąžinės priekaištai galiausiai pasidaryti nepakeliami. Be to, neprisipažinus
apie neištikimybę galima atsidurti tokiose situacijose, kai teks išsisukinėti iš
padėties, meluoti – vadinasi, išduoti savo partnerį dar ir dar kartą.
Universalaus recepto, ar prisipažinti, ar tylėti, negali duoti joks
specialistas, nes kiekviena pora – unikali, ją sudaro unikalūs žmonės. Tačiau
emocijos, kurias patiriame tokios išdavystės atveju, yra stebėtinai panašios.
KAIP KALBĖTIS Pasistenkite išvengti detalaus pasakojimo. Nesvarbu, kad jūsų
partneris reikalauja visko iki mažiausių smulkmenų, pasistenkite apsiriboti
esmine informacija. Kiekviena detalė jį labiau žeidžia ir žlugdo pasitikėjimą
savo seksualumu. Pasistenkite paaiškinti, kodėl įvyko neištikimybė: kokie tuo
metu buvo jūsų tarpusavio santykiai, ko ieškojote. Toks požiūris gali padėti
jums iš naujo įvertinti savo santykių vertybes ir prioritetus. Rodykite
atvirumą. Iš esmės šis atvirumas, noras atsakyti į klausimus jūsų partneriui yra
net svarbesnis už pačius atsakymus. Savo prisipažinimu teigiate, kad nebegalite
daugiau gyventi tokioje situacijoje, kurią pats sukūrėte, tačiau nesitikėkite,
kad atlikus šį veiksmą bus lengva ar paprasta gyventi kartu toliau. Pasirenkite
tam, kad turės praeiti nemažas laiko tarpas, kol išduotas partneris vėl ims
jumis pasitikėti. KAIP KLAUSYTIS Kai į savo klausimą gaunate, tikėtina, labai
skaudinantį jus atsakymą, nebauskite savo partnerio už atvirumą. Ši situacija
sunki ir jums, ir jam. Jūs esate nukentėjusioji pusė, tačiau jei pradėsite
emocinį „nusikaltėlio “terorizavimą, atvirumo ir galimybės susikalbėti nebeliks.
Nekartokite klausimų, nesistenkite pokalbio atnaujinti kiekviena proga. Taip tik
vis iš naujo patirsite tą pačią kančią, užsiliksite joje. Turite judėti toliau,
rasti būdų, kaip išgyventi šią santykių krizę. Pasistenkite suprasti, kad toks
partnerio elgesys nebuvo skirtas jums nubausti. Jūsų artimas žmogus užmezgė tuos
ryšius, nes jis to norėjo, jam to reikėjo. Todėl neužsiimkite mazochizmu ir
nesistenkite savęs bausti intymiomis partnerio santykių detalėmis. SOCIALINĖ
VEIDMAINYSTĖ Nors visuomenėje deklaruojama, jog ištikimybė yra kiekvienos
santuokos pagrindas ir siekiamybė, šios vertybės realiai nėra puoselėjamos. Kaip
mes domimės įžymybių nuotykiais ir romanais, su kokiu malonumu skaitome knygas
ir žiūrime filmus apie erotinius paklydimus! Nors realiame gyvenime neištikimas
vyras ar žmona yra iš karto pasmerkiami draugų ar artimųjų, žiūrėdami filmą mes
dažniausiai „sergame “už neištikimąjį, ypač jeigu tai tokia moteris kaip Meryl
Streep herojė iš „Medisono grafystės tiltų “. Pagrindai slapukavimui padedami
dar tada, kai tėvai atsisako atvirai šnekėtis su vaikais apie seksą. Taip vaikai
išmokomi, kad intymūs santykiai yra dalykas, kuris egzistuoja, tačiau apie kurį
nepadoru kalbėtis, kitaip tariant, padoru tylomis tą daryti. Tačiau visa tai
nereiškia, kad ištikimybė neegzistuoja. Du žmonės gali prisiekti ir likti vienas
kitam ištikimi, jei jie sąmoningai dės pastangas. Visų pirma, tai reiškia atvirą
kalbėjimąsi apie viską – pradedant tylia „neištikimybe “, tokia kaip slaptas
rūkymas, susitikinėjimas su savo buvusiuoju, žinant, kad tai žeidžia dabartinį
partnerį, melą apie tikrą pirkinio kainą, ir baigiant prisipažinimu apie
potraukį kitam vyrui ar moteriai, kuris yra neišvengiamas. 

Irena Juozeliūnienė, Laura Kanapienienė 2012. Šeimos žemėlapio metodas. Mokomoji
knyga socialinių mokslų studentams. Vilnius: Vilniaus universiteto leidykla, 112
p. Recenzija žurnale „Sociologija. Mintis ir veiksmas “(2012 2) Šeimų tyrimas
žemėlapio metodu: naujas žinojimas ir kokybinio tyrimo kalbėsena Žvelgdama į
Irenos Juozeliūnienės ir Lauros Kanapienienės knygą Šeimos žemėlapio metodas,
nejučia prisiminiau garsaus rusų knygų iliustratoriaus Andrejaus Bondarenkos
mintį: „knygos apipavidalinimas tampa kiekvienos knygos išoriniu dalyku – „kita
mėnulio puse “. Knygos viršelis gyvuoja tarsi kitame laiko matavime, nei pati
knyga: jis priverčia skaitytoją atsiversti knygą, o po to užstringa atmintyje
kaip perskaityto teksto ženklas “. Iš tiesų, santūrus ir elegantiškas šios
knygos viršelio dizainas apima ir joje pateikiamą originalų šeimos tyrimo
metodą, ir skandinaviškas šio metodo ištakas, siejamas visų pirma su norvegų
sociologės Irene'os Levin vardu. Kaip nurodyta paantraštėje, Šeimos žemėlapio
metodas yra mokomoji knyga socialinių mokslų studentams. Atitinkamai ji turi
visus reikalingus mokomajai knygai atributus (atskiros temos plačiau
paaiškinamos specialiose išnašose, kiekvieno skyriaus pabaigoje yra pateikiami
klausimai ir užduotys pasikartojimui, rekomenduojamos literatūros sąrašas ir
kt.). Tačiau autorių deklaruojamais ne tik edukaciniais (supažindinti su šeimos
žemėlapio metodu, p. 5), bet ir moksliniais („konceptualizuoti taikomas metodo
procedūras ir technikas šiuolaikinio žinojimo apie šeimas požiūriu, suteikti
metodui kokybinio tyrimo kalbėsenos žodyną, įžvelgiant konceptualizacijų
vizualizacijos, trianguliacijos, verbalinės ir neverbalinės informacijos
derinimo bei tiriamojo įveiklinimo strategijas “, p. 5) tikslais bei atliktos
analizės gilumu ši knyga gerokai „peržengia “standartinius vadovėlių rėmus ir
orientuojasi į pakankamai aukšto intelektualinio lygio skaitytoją, turintį
nemenką sociologijos teorijų ir metodologijos žinių bagažą. Todėl nesinorėtų
knygos „Šeimos žemėlapio metodas “aptarinėti vadovaujantis vien tik
formaliaisiais kriterijais, kurie paprastai taikomi vertinant aukštųjų mokyklų
vadovėlius bei kitas analogiškas publikacijas (šiuo atveju į keliamus
svarbiausius klausimus dėl mokomosios knygos originalumo, dėstymo metodiškumo
bei pagrindimo aiškiais didaktiniais principais, stiliaus sklandumo ir kt.
galima būtų vienareikšmiškai atsakyti „tikrai taip “). Knygos pavadinime yra
„užkoduoti “du dalykai – sociologinio tyrimo objektas (šeima) ir tyrimo metodas
(šeimos žemėlapis). Taigi jeigu bandytume atsakyti į klausimą, kuo ši knyga yra
originali ir vertinga, reikėtų kalbėti ne tik apie patį pristatomą metodą (arba,
kaip teigia pratarmėje autorės, jų siūlomą „žemėlapio metodo interpretaciją “),
bet ir apie tai, kaip jo taikymas išplečia šiuolaikinio žinojimo apie šeimą
ribas. Kitaip tariant, reikėtų pažvelgti į knygos Šeimos žemėlapio metodas vietą
Lietuvos šeimos sociologijos diskurse. Nepretenduojant į išsamesnį šio diskurso
pristatymą, vis tik reikėtų pažymėti, jog šeimos (kaip ir kitų sričių) tyrimai
mūsų šalyje buvo (ir tebėra) glaudžiai susiję su galimybėmis dalyvauti
įvairiuose tarptautiniuose projektuose (tai užtikrina vykdomų tyrimų
finansavimą, rezultatų palyginamumą Europos ar netgi platesniame kontekste ir
pan.). Vieni pirmųjų į tarptautinę mokslinių tyrimų erdvę integravosi
demografai, dalyvaudami stambiausiuose pastarųjų dviejų dešimtmečių
lyginamuosiuose tyrimuose („Gimstamumo ir šeimos tyrimai Europos šalyse “, 1994
– 95 m.; „Gyventojų politikos vertinimas “, 2001 m., tarptautinis „Kartų ir
lyčių tyrimas “, 2006 m., atliktas kaip tarptautinės „Kartų ir lyčių programos
“sudėtinė dalis). Šiuose projektuose, kurie buvo vykdomi pagal tarptautinių
ekspertų parengtas metodologines rekomendacijas, naudojant adaptuotas apklausos
anketas, šeima yra tiriama sąsajoje su demografinių procesų (pirmiausia,
gimstamumo) raida, todėl svarbiausias dėmesys skiriamas jos formavimui
(gyventojų matrimonialinei ir prokreacinei elgsenai bei nuostatoms), santykiams
tarp lyčių / kartų ir individų gyvenimo kelio ypatumams šeimos demografinių
įvykių kontekste. Sukaupta labai turtinga ir tarptautiniu mastu palyginama
empirinių duomenų bazė, leidžianti plėtoti tiek teorinį, tiek ir labiau į
praktiką, t y. į gyventojų / šeimos politikos reikmes orientuotą diskursą.
Niekas negalėtų kvestionuoti ir dėl įgytos patirties, taikant kiekybinę šeimos
tyrimų metodologiją vertingumo – ši patirtis sėkmingai pritaikyta vykdant kitus
tyrimus (pvz. transnacionalinių šeimų). Minėtų tyrimų rezultatai liudija apie
sparčius šeimos pokyčius šalyje (naujų jos modelių plėtrą, įvairesnių šeiminio
gyvenimo formų plėtrą ir t. t.) – visa tai yra įvardijama kaip šeimos
transformacija, šeimos deinstitucionalizacija arba šeimos instituto
fragmentacija Lietuvos šeimos struktūrai „nors specifiškai, bet artėjant prie
vakarietiškos “. Aktyvios diskusijos viešojoje erdvėje, jau nekalbant apie kai
kurių politinių partijų retoriką (ir konkrečius veiksmus) liudija apie (bent jau
tam tikros visuomenės dalies) nesusitaikymą ar nenorą taikytis su šiais
pokyčiais. Arba, kaip teigia A. Maslauskaitė, „[…] Lietuvoje užkonservuota
„normalios šeimos “idėja lieka atspari socialinės kasdienybės pokyčiams “.
Apibendrindama mintį autorė sako, kad ši idėja „modeliuoja socialinių veikėjų
lūkesčius šeimai ir šeiminiams santykiams “. Tačiau ar visuomet „kultūriniai
šeiminio gyvenimo normatyvai “(„kultūriniai vaizdiniai apie šeimą “) yra
esmingas individualias nuostatas lemiantis veiksnys? Manytume, kad atsakymų į šį
(ir daugelį kitų klausimų, kuriuos galima būtų iškelti kalbant apie šiuolaikinę
šeimą ir jos prieštaras) paieška implikuoja naujų tyrimų metodų taikymą. Šią
savo mintį galėčiau pagrįsti sugrįždama prie recenzuojamos knygos. Tarsi
netiesiogiai dalyvautų diskusijoje, I. Juozeliūnienė ir L. Kanapienienė teigia,
kad „šeimos žemėlapio metode individuali tiriamojo nuomonė netestuojama pagal
tai, kaip ji atitinka „teisingą “arba institucinę šeiminio gyvenimo sampratą
“(p. 5), arba vienas iš esminių jo bruožų yra tai, jog jis grindžiamas atvira
šeimos samprata – jo metodologija „neturi griežtų šeiminio gyvenimo analizės
orientyrų, nesivadovauja įsitvirtinusiomis šeiminio gyvenimo aiškinimo
schemomis, kitaip tariant, tyrimas nėra grindžiamas institucionalizuotu žinojimu
apie šeiminę struktūrą, vaidmenis, santykius šeimoje “(p. 43). Paliekant
galimybes tiriamajam (tiriamiesiems) konstruoti / rekonstruoti kuriamą šeimos
modelį, gaunama informacija apie individualias šeiminio gyvenimo koncepcijas, o
tai leidžia spręsti apie jų atitikimą (ar neatitikimą) normatyvinei sampratai.
Knygos pratarmėje pristatydamos šį kokybinį metodą, autorės pažymi ir kitus jo
aspektus, žyminčius tyrimo proceso specifiką ir jos keliamus reikalavimus
tyrėjui (kūrybiškumas, gebėjimas įvertinti iškylančias sąveikas, reflektuoti ir
pan.). Taigi jo taikymas atveria plačias galimybes, tačiau kartu yra ir nemenkas
iššūkis, arba, pasak knygos autorių, be išankstinio pasirengimo „metodo
pranašumai gali pavirsti sunkumais, netgi neįveikiamomis kliūtimis “(p. 85).
Manytume, kad šios knygos studijos (būtent studijos, o ne šiaip perskaitymas)
suteikia tikrai gerus pagrindus tokiam pasirengimui: skaitytojui ne tik išsamiai
pristatomas pats metodas, analizuojama ir kritiškai vertinama jo taikymo
patirtis, bet ir atskleidžiama jo vieta šeimos sociologijos bei kokybinių šeimos
tyrimų kontekste. Daug vertingų žinių, kurios yra būtinos, norint suprasti
kokybinės metodologijos teorinius pagrindus yra pateikiama specialiose išnašose:
jose, remiantis aktualia užsienio literatūra, pristatytas simbolinis
interakcionizmas (p. 35), modernus ir postmodernus diskursas šeimos
sociologijoje (p. 7 – 8), individualių tinklų teorija (p. 31) ir kt. Taigi
skaitytojui nereikia ieškoti kitų šaltinių norint „atšviežinti “pamatines
žinias, jis taip pat sužino, kaip galėtų toliau kryptingai papildyti šių žinių
bagažą. Platus teorinės literatūros šaltinių sąrašas, apimantis išsamią šeimos
žemėlapio metodo kūrėjos Irene'os Levin ir vieno iš iškiliausių šiuolaikinių
šeimos sociologų, diadinės šeimos tyrimų perspektyvos autoriaus Jan Trost
bibliografiją, taip pat apie šimtą Vakarų sociologų darbų yra ne tik jau pats
savaime labai vertingas visiems besidomintiems šeimos sociologijos problematika;
tai liudija apie didžiulį ir kruopštų knygos autorių darbą, atliktą
apibendrinant sukauptą patirtį bei jų itin atsakingą požiūrį į savo misiją.
(Deja, sociologijos knygų lentynoje galima rasti ir tokių nacionalinių tyrimų
metodams skirtų mokomųjų publikacijų, kurių šiais išsakytais žodžiais negalėtume
komentuoti.) Kadangi vienas iš svarbiausių recenzijos tikslų yra pristatyti
leidinį arba nutiesti jo kelią link skaitytojo, apžvelgsime šios knygos turinį
ir svarbiausias autorių įžvalgas. Pirmojoje dalyje, skirtoje kokybinių šeimos
tyrimų apžvalgai, pažymima jų įvairovė ir vieta kokybinių tyrimų metodologijoje,
akcentuojamas sąvokų šeima ir kokybinis tyrimas kontekstiškumas bei jų sąsajos
su šeimos ideologija, taigi išryškinamas ir jų praktinis angažuotumas bei
diskusinis pobūdis (p. 6,7). Apibrėžiant šeimos kokybinį tyrimą siūloma laikytis
Jane Gilgun pasiūlyto „negriežtojo “varianto, kurį knygos autorės papildo
požymiu, nurodančiu kad „tyrimo duomenų analizė gali būti atliekama,
pasitelkiant kompiuterines programas; pvz., MAXqda ir kt. (p. 9). Taigi šeimos
kokybinio tyrimo procesai gali turėti tiek kokybinę išraišką, tiek ir būti
mišraus pobūdžio, kai rezultatai įvertinami suteikiant duomenims kiekybinį
pavidalą. Pristatant kokybiniuose šeimos tyrimuose taikomas metodologijas,
atkreipiamas dėmesys į „teorinio išmanymo ir praktinio atlikimo darną “(p. 10).
Viena vertus, teorijos dalyvauja visuose tyrimo etapuose, jos lemia tyrimo
metodų pasirinkimą, kita vertus, pradiniai teoriniai modeliai kokybiniuose
tyrimuose gali būti koreguojami, atsižvelgiant į jų metu surenkamus duomenis (p.
10). Analizuodamos kokybinių šeimos tyrimų ypatumus (antrasis skyrius), I.
Juozeliūnienė ir L. Kanapienienė išplėtoja savo mintis, išsakytas knygos
pratarmėje dėl kokybinio metodo teikiamų galimybių, tiriant šeimą bei tyrėjo
vaidmenis šiuose tyrimuose. Apibrėždamos konkrečiau šių tyrimų lauką („šeiminis
pasaulis “, arba, šeiminio gyvenimo procesai, patirtys, sąveikose kuriamos
reikšmės ir jų raiška), jos įspėja tyrėją, kad nepaisant teikiamų „šansų “,
tyrimo procedūros pačios savaime negarantuoja tiriamųjų visiško atsivėrimo,
todėl rekomenduojama neapsiriboti vieno asmens (šeimos nario) nuomone. Tyrėjui
(ypač pradedančiajam – jam pirmiausia ir yra adresuojama ši knyga) itin
vertingos toliau pateikiamos konkrečios rekomendacijos, padedančios išvengti
kokybiniuose šeimos tyrimuose slypinčių tam tikrų pavojų. Po pakankamai išsamaus
ir informatyvaus (turint galvoje mokomosios knygos paskirtį ir tikslus) teorinių
ir metodologinių pagrindų pristatymo, kituose knygos skyriuose logiškai
pereinama prie paties aptariamojo metodo. Pažymima, kad sociologiniuose
tyrimuose žemėlapiai naudojami tyrimo duomenų rinkimui ir pateikimui. Knygos
autorės aptaria sąvokų ir sampratų žemėlapių ypatumus ir nurodo, kad šeimos
žemėlapio metodu sudaromi tiriamojo sampratų žemėlapiai. Pastarieji leidžia
vizualizuoti tiriamojo žinojimą, patirtį, atminties įvykius. Daug dėmesio
skiriama šeimos žemėlapio ištakoms (siejamoms su psichoterapeuto D. Kvebaek,
jaunų šeimų tyrėjo J. Jogerson vardais) ir šio metodo autorės, norvegų
sociologės Levin, pristatymui: aprašomi jos pirmieji tyrimai Filadelfijos vaikų
konsultacinėje klinikoje, atlikti taikant šį metodą, išryškinami jo panašumai ir
skirtumai, lyginant su kitais metodais (sociometrijos, individualių tinklų).
Svarbu, kad atliekant palyginimus, išnašose yra pristatomi ir paminėtųjų tyrimų
teoriniai pagrindai (sociometrija, individualių tinklų teorija). Taigi
nuosekliai laikomasi keliamų mokomajai literatūrai reikalavimų, nė minutėlę
nepamirštant, jog knygos skaitytojams studentams ši „kontekstinė “informacija
yra labai reikalinga ir svarbi. Taikant šeimos žemėlapio metodą vadovaujamasi
pragmatizmo ir simbolinio interakcionizmo teorinėmis prielaidomis ir idėjomis.
Knygoje pateikiamas pakankamai išsamus šių idėjų aprašymas, pristatomi jų
autoriai (A. Straussas, C. S. Peircas, C. Geertzas), aptariamos pagrindinės
sąvokos ir duomenų rinkimo bei interpretavimo procedūros. Parodoma, kaip yra
pasitelkiama atvira šeimos samprata bei diadinė šeimų tyrimo metodika. I.
Juozeliūnienė ir L. Kanapienienė akcentuoja, kad naudojamos metodologijos
leidžia „pažvelgti į tyrimą reflektyvumo požiūriu “(p. 43), šiuo atveju tyrėjas
yra tyrimo konstruotojas ir rekonstruotojas, kurio „veiklos sėkmė priklauso nuo
jo asmeninio tikrovės patyrimo, sangrąžos gebėjimo “(p. 44). Ši apibendrinanti
mintis nuosekliai pratęsiama kituose skyriuose. Analizuojant duomenų rinkimo
procedūrą (pakopas), taip pat aprašant tyrimo etiką remiamasi jos autorių
asmenine patirtimi, kuri įgyta taikant šį metodą. Savikritiškas tyrimų praktikos
pristatymas, nurodant iškilusius nesklandumus, yra vertingas prevencinis įrankis
kitiems tyrėjams, galbūt padėsiantis jiems išvengti klaidų ateityje. Šeimos
žemėlapio metodas kokybinių metodų gausoje išsiskiria ypatumais, kurių
išryškinimas, be abejonės, yra vienas iš svarbiausių knygos autorių uždavinių.
Tai matyti skaitant visą tekstą, o apibendrinančią informaciją randame
paskutiniame ketvirtojo skyriaus poskyryje, kuriame, pateikiant nuorodas į
Levin, Trostą ir kitus sociologus, pakankamai detaliai aprašyti svarbiausi šio
metodo skiriamieji bruožai (vizualizacija, verbalinės ir neverbalinės
informacijos derinimas, trianguliacija, tiriamojo įveiklinimas); pabaigoje vėlgi
(jau ne pirmą sykį) sugrįžtant prie tyrėjui keliamų reikalavimų. Čia būtų
tikslinga pacituoti pačias autores, jog šis metodas – tai tarsi tyrėjo
„pasivaikščiojimas su tiriamuoju, kuriame yra aiški kryptis, tačiau ėjimo tempas
ir vingiai priklauso nuo paties tiriamojo “; arba dėl pastarojo „kūrybiško
dalyvavimo tyrimo metu iškyla klausimai “, kurie sukelia nukrypimus nuo
numatytos struktūros ir parengtųjų interviu gairių (p. 62). Konkretūs tokių
„pasivaikščiojimų “pavyzdžiai, iliustruojantys metodo galimybes ir ypatumus, yra
analizuojami, pasiremiant Levin šeimos po skyrybų, pakartotinės santuokos šeimų
tyrimais, taip pat knygos autorių vykdytu atotolio šeimų tyrimu. Nurodytasis (p.
68) tokių pavyzdžių sąrašas yra ilgesnis, gaila, kad apsiribota tik kai kurių jų
įvardijimu, bet ne pristatymu skaitytojui; manytume, kad tai būtų buvę tikslinga
padaryti, juo labiau, kad yra ir atitinkamos šios knygos autorių publikacijos.
Beje, jos gerokai „pasikuklino “, pateikdamos literatūros sąraše tik vienintelę
Irenos Juozeliūnienės publikaciją (Juozeliūnienė, I. 2003. Janas Trostas ir
šeimos sociologija: Naujos tyrimo galimybės. Vilnius, Garnelis). Šiame sąraše
pasigendama kitų vertingų ir aktualių knygos autorių, su kuriais skaitytojui,
besidominčiam šeimos sociologija ir kokybiniais tyrimų metodais tikrai pravartu
susipažinti. Kalbant apie literatūros sąrašą ir pristatomus autorius, reikėtų
vis tik pastebėti, jog nepavyko išvengti kai kurių netikslumų, rašant užsienio
autorių pavardes: daugumoje teksto vietų pavardžių galūnės yra „sulietuvintos
“(pvz., Strausso, Glasserio, analogiškai Straussu, Glasseriu, p. 12), tačiau
greta rašoma: Jane's Gilgun (p. 12), Jamesu White'u (p. 14) ir pan.; arba
pavardės rašomos originalo kalba, jų nelinksniuojant. Kiek „rėžia akį “ir tai,
kad vienur pateikti autorių pilni vardai ir pavardės, kitur – tik inicialai ir
pavardės, dar kitur – tik pavardės (Šie pastebėjimai yra skirti veikiau knygos
redaktorei, nei jos autorėms; kaip jau buvo pažymėta, jų skrupulingumas,
atidumas ir pagarba skaitytojui nusipelno labai aukšto įvertinimo ir yra
neabejotinas plataus knygos Šeimos žemėlapio metodas pripažinimo garantas).
Telieka palinkėti Irenai Juozeliūnienei, Laurai Kanapienienei ir jų kolegėms ne
tik sėkmingai taikyti jų aprašytuosius (taip pat ir kitus) metodus šeimos
tyrimuose, bet ir toliau plėtoti pradėtą tradiciją: pristatyti akademinei
visuomenei (ir plačiajam skaitytojų ratui) skandinaviškąjį ir Vakarų šeimos
sociologijos diskursą bei inovatyvius tyrimų metodus. Vida Kanopienė 

Manot, čia kalba pavydas? Ne. Jei iš tikrųjų pavydėčiau, neprisipažinčiau. Nei
sau, nei kitiems. Ir susigalvočiau kokią kompensacinę schemą; juk nėra labai
sunku įsivaizduoti, kad esi nepaprastasis ir įgaliotasis Kultūros pasiuntinys ir
niekini šituos menkus, bandomis besiganančius žmogiūkščius. Arba – kad pabaiga
ir tuštuma jau netoli, ir tik tie, kurie išlaikė neužterštą Dvasios ugnį,
pasieks Vandenio amžių ir sėdės Madam Blavatskajos kairėje per amžius. Ir
nepastebėsi, kaip atsiras bendraminčių ratelis, kuriame „tarp mūsų “galėsi
persimesti reikšmingu žodžiu arba reikšmingiau patylėti. Netinka, man tas
netinka. Kad ir kokie paiki būtų žmonės, jie nėra anoniminių demonų užvaldytos
marionetės. Kiekvienas iš jų, net ir elementarus chuliganėlis ar alaus kiosko
pardavėja, kurie makaluoja rankomis ir spiegia prie roko koncerto scenos, turi
tuos pačius poreikius kaip ir tie, kurie pasimėgaudami skaito Proustą ar
Borgesą. Nekasdieniškų, stiprių pojūčių poreikį. Tikrumo ir grožio poreikį.
Poreikį kažko, kas būtų labai panašu į gyvenimo srautą, tačiau aprėpiamiau ir
aiškiau. Skiriasi pavidalai, jų sudėtingumas, raiškos priemonės, bet esmė lieka
ta pati. Kita vertus, manęs nežavi įsitikinimas, kad popkultūra yra savotiškas
matas ir etalonas, į kurį visi turi lygiuotis. Perteklinės roko &amp; kino
citatos, ne vieno amžininko rašytojo baimė pasirodyti nuobodžiu intelektualu,
mėšlungiškos pastangos (ypač prozininkų) nė akimirkos nenustoti entertaininti
skaitytoją – tai man atrodo kapituliacijos ženklas. Suprantu, kad popkultūrinė
kalba žadina viltį, jog įmanoma įveikti moderniojo gyvenimo komplikacijas,
uždarus meno bei filosofijos žargonus ir grįžti į šiltą ir nuoširdų liaudies
glėbį. Vis dėlto paprasta ir spontaniška ši kalba yra tik iš pirmo žvilgsnio. Iš
antro – pasimato mieli veideliai, kurie viską apskaičiavę ir atkalę – todėl
geriau ilgai nesistebeilyti. O ir apskritai – literatūra nesivelka įkandin
popmuzikos ar kino. Greičiau jau atvirkščiai. Simultaniško pasakojimo modelis,
neseniai išpopuliarėjęs kine, literatūroje naudojamas nuo neatmenamų laikų, ir
tai tik vienas pavyzdys. Nors šiandien literatūra ne tokia pastebima, ji vis dar
yra žemėn įleistas rūsio skliautas, be kurio neišsilaikytų joks menų statinys. 

O juk galėjai būti kažkas. Rimtas vyras, veiklus žmogus. Tas, kuris įgyvendins
visas gerovės ir turėjimo svajas, kokias tik ištisos trys lietuvių kartos
prisvajojo per penkiasdešimt tarybmečio metų. Darbas, verslas, priedai ir
dividendai – ir jokių megalomanijos ir sąžinės graužimo kontrastinių dušų.
Galėjai būti kokios nors parduotuvėlės savininkas, kas rytą stilingu motoroleriu
atvažiuojantis į senamiestį ir atrakinantis drožinėtas įstaigos duris. Arba kas
nors rimčiau – pavyzdžiui, televizijos laidų vedėjas. Pataukštum porą valandų
tiesioginiame eteryje, ir nereikėtų tūnoti šitam kaulus laužančiam šalty,
sėdėtum atsipūtęs fotelyje prie židinio, nuosavame dizainerio įrengtame name. O
jei būtum apsukriai sukęsis (dešimtas dešimtmetis, neribotų galimybių laikas!),
turėtum dar kelis butus. Dėl viso pikto. Atostogautum prie šiltų jūrų su ta
pačia arba keičiamom partnerėm. Jokių vaikų, suprantama – nes trukdo karjerai,
savirealizacijai, poilsiui ir t. t. Nedaug trūko, kad būčiau pasukęs į tą pusę.
Situacija buvo kaip pasakoj, kur broliai prieina kryžkelę ir turi rinktis,
kuriuo keliu eis: jei dešiniuoju – laimę suras, jei kairiuoju – į bėdą paklius.
Mano temperamentas ne iš lėtųjų, o verslas choleriško būdo reikalauja ir jį dar
sustiprina, lietuviškas kapitalizmas tai tikrai. Be to, prieš dešimt ir daugiau
metų beveik visur galėjau kažką pasiūlyti, patobulinti ir užsidirbti. Ne kartą
paniždavo nagai, kai pamatydavau nesąmones parduotuvėj ar kavinėj. Dar vienas
dalykas – į prasmės, sėkmės, vietos visatoje ir pan. klausimus verslas turi
labai konkrečius atsakymus. Štai mano atlyginimas, o štai – mano apyvarta,
produkcija, štai sukurtos darbo vietos... Ir to nenuneigsi jokiais filosofiniais
išvedžiojimais – darbo vietos yra darbo vietos. O jei kartais atsirastų koks
nors neaiškus nepasitenkinimas, jį visuomet galima nuslopinti tokiais
anestetikais kaip narystė prestižiniame cigarų klube ar interviu spalvotame
žurnale. Vis dėlto aš pasirinkau tą pusę, kurią ir dera pasirinkti
kairiarankiams. Jei rimtai – turbūt nebūčiau sugebėjęs įtikinti save, kad
nuolatinis voveriškas sukimasis rate su vienintele nueito kelio apmąstymo forma
– balansų suvedinėjimu pagal formą ER2161 (ir gal dar kalėdiniu firmos
vakarėliu) – yra man skirtas gyvenimo pavidalas. Kurį laiką gal ir ištverčiau,
bet galiausiai sprogčiau. Tačiau turbūt didžiausia kliūtis būtų ta tefloninė
etika, kurią priimti privalėčiau norėdamas, kad verslas sektųsi. Turiu galvoje
požiūrį į kitus žmones kaip į vienetus, iš kurių reikia išpešti naudos, o
prireikus – pergudrauti. „Verslo partneris “man, matyt, iki dienų galo liks
nesuvokiamas dalykas. (Neįsivaizduoju, kaip įmanoma rodyti draugiškumo ženklus
žmogui, kurį čia pat bandai „išdurti “? Nebent jei esi įsitikinęs, kad ir jis
tavo atžvilgiu nusiteikęs lygiai taip pat.) Ir tas teflonas – metodiškas
problemų, konfliktų, pralaimėjimų „taupymas “, t. y. nutylėjimas, ir ne mažiau
metodiškas laimėjimų ir indėlio į BVP augimą, sėkmės istorijų ir pan.
trimitavimas. Jau kuris laikas pas mus tai įgavo groteskiškus pavidalus. Verslui
nebegana asmeninių pasiekimų ir turtų demonstravimo, jis panoro išaukštinti save
kaip in corpore prometėjišką veiklą, kuri vienintelė gali suteikti gėrį ir
išganymą šaliai – ką ten, visai žmonijai. Klausydamasis verslininkų
gražbyliavimo, imi galvoti, kad žinai tik vieną neseną instituciją, apsigaubusią
tokia aureole – komunistų partiją. Buvo tokia formulė, jog Partija – epochos
garbė, protas ir sąžinė (ir tai visai nenuostabu, turint omeny, kokias pareigas
tarybiniais laikais ėjo daugelis verslo tūzų). O aš nesugebėjau net tapti
komjaunuoliu – kliudė nedrausmingumas, per didelis žavėjimasis pankais ir
gotais. Ar ne iš tų laikų atsinešiau kenksmingą įprotį tūnoti sandėliuke? 

Lietuvos bažnytinių kapelų vadovų ir narių kūrybinė veikla (XVIII a. pabaiga –
XIX a. I pusė) Laima Budzinauskienė Straipsnyje aptariama iki šiol netyrinėta
XVIII a. pabaigos – XIX a. I pusės Lietuvos bažnytinių kapelų repertuaro dalis –
kapelų vadovų bei narių kūryba. Darbe remiamasi archyviniais šaltiniais ir
išlikusių muzikinių rankraščių fragmentais. Publikacijos tikslas – atskleisti
bei įvertinti kapelų vadovų ir narių kompozicijas bei jų svarbą bendrame kapelų
repertuaro kontekste. Čia apžvelgiama ir minimu laikotarpiu aktuali
kapelmeisterių veikla, tiesiogiai susijusi su bažnyčiose muzikavusių vokalinių -
instrumentinių kolektyvų repertuaro turtinimu: įvairių kompozitorių kūrinių
pritaikymas kapelų atlikimui. Mindaugo Urbaičio muzika kino filmams (1976 –
2002) Saulius Gerulis Straipsnyje aptariama Mindaugo Urbaičio muzika filmams,
taip pat jos sąsajos su kompozitoriaus kitų žanrų muzika. Svarstomas ir M.
Urbaičio filmų muzikos pobūdis bendrame lietuvių šio žanro muzikos kontekste.
Objektas gvildenamas taikant istorinį aprašomąjį metodą. Klasikiniai
eksperimentai vėlyvojo sovietmečio Lietuvos tapyboje ERIKA GRIGORAVIČIENĖ
Straipsnyje vėlyvojo sovietmečio Lietuvos tapyba nagrinėjama ne kaip apibrėžto
istorinio laikotarpio, jo socialinių, politinių, ideologinių veiksnių produktas,
bet interpretuojama platesniuose naujųjų amžių Vakarų tapybos – tam tikros
ilgalaikės vizualiosios kultūros – ir šiuolaikės dailėtyros kontekstuose. Tokia
interpretacija, kurios moksline verte kartais abejojama, prasminga dėl to, kad
Lietuvos tapytojams XX a. 7 – 8-ajame dešimtmetyje parūpo klasikinei moderniajai
Vakarų tapybai būdingi vaizdo savistabos ir savigriovos klausimai. Medijų menas
kaip mokslinė - eksperimentinė erdvė. Lietuvos, Latvijos ir Estijos atvejai XX
a. pabaigoje - XXI a. RENATA ŠUKAITYTĖ Šiame straipsnyje išskiriamos ir
analizuojamos dvi trijų Baltijos šalių eksperimentinio medijų meno kryptys,
labiausiai plėtotos jaunosios kartos menininkų XX a. pabaigoje - XXI amžiuje.
Pirmajai būdingi formalūs meninės kalbos eksperimentai, naujų elektroninio garso
ir vaizdo sintezės būdų paieška, interaktyvių vaizdo ir teksto brikoliažinių
struktūrų kūrimas, netikėtų spalvinių ir garsinių efektų „išgavimas “ir pan.
Ryškiausi šios krypties atstovai Raoulis Kurvitzas, Raulis Kelleris, Vaclovas
Nevčesauskas, Mindaugas Gapševičius, Martinas Ratnikas, Pēteris Ķimelis.
Antrosios krypties menininkai - archeologai analitikai - naujomis
technologijomis siekia perduoti kultūrines ir visuomenines reikšmes bei prasmes
visuomenei. Jie tiria technologijų raidą, jų savybes, visuomenės poveikį,
medijų, meno ir mokslo tarpusavio sąveikas ir kitus svarbius medijų kultūros
aspektus. Tai itin būdinga M. Gapševičiaus, Bartošo Polonskio, Nomedos
Urbonienės ir Gedimino Urbono bei Jānio Garančo darbams. Techninių -
technologinių inovacijų kūrimo proceso struktūrizavimas Paulius
ALEKSANDRAVIČIUS, Juozapas Audvydas STAŠKEVIČIUS, Eligijus TOLOČKA Straipsnyje
yra pateikiama ir analizuojama techninių - technologinių inovacijų kūrimo
proceso schema žvelgiant valdymo sprendimų parengimo metodų aspektu. Sudaryta ir
pateikta techninių - technologinių inovacijų kūrimo rizikos vertinimo metodika,
kiekybinis modelis investicijų grąžai skaičiuoti. Nustatyta koreliacinė
priklausomybė tarp skiriamų lėšų ir investicijų grąžos laikotarpio. Nuosavybės
ir valdymo atskyrimo problematika akcinėse bendrovėse Paulius Čerka Straipsnyje
nagrinėjamas turto ir valdymo atskyrimas ir jį aiškinantys įvairūs ekonominiai
valdymo požiūriai. Grindžiamas teiginys, jog svarbi yra ne tik galiojanti teisės
aktų bazė, bet ir ekonominiai teisiniai valdymo požiūriai bei vertinimai, kurie
aiškina bendrovės akcininkų ir vadovų santykius. Ekonominis valdymo požiūris yra
prielaida ne tik efektyviam atsirandančių įtampų tarp bendrovės vadovų ir
bendrovės dalyvių sprendimui, bet ir bendrovės, kaip verslo organizavimo formos,
tolimesniam vystymuisi. Pinigų srautų kontrolės sistema Jonas MACKEVIČIUS,
Kastytis SENKUS Straipsnyje nagrinėjama autorių pasiūlyta pinigų srautų
kontrolės sistema, pagrindžiamas jos būtinumas dinamiško ir konkurencingo verslo
sąlygomis. Tiriami pagrindiniai pinigų srautų kontrolės sistemos elementai:
ūkinių operacijų kontrolė, pinigų srautų kontrolės procedūros, pinigų srautų
ataskaitų sudarymo kontrolė ir pinigų pasisavinimo būdai. Viešųjų ryšių
organizacinių modelių raida Lietuvos savivaldybėse Liudas MAŽYLIS Ištirta
Lietuvos savivaldybių viešųjų ryšių organizacinių modelių kaita. Vietinės
žiniasklaidos rinkos pokyčiai, informacijos kanalų modernėjimas, kintantis
viešųjų ryšių suvokimas lėmė institucijų inovacijas. Tačiau aktyvūs viešieji
ryšiai tėra būdingi nedaugeliui savivaldybių. Raktiniai žodžiai: Lietuvos
savivaldybės, viešieji ryšiai, organizaciniai modeliai. Geležies amžiaus Rytų
Lietuvos gyventojų demografija Laurynas KURILA Straipsnyje nagrinėjama Rytų
Lietuvos pilkapių kultūrą palikusių bendruomenių demografija. Tyrimas paremtas
362 griautinių ir degintinių kapų iš 64 laidojimo paminklų osteologinių
tyrinėjimų duomenimis. Iš viso juose identifikuoti 443 asmenų palaikai. Dėl
turimų duomenų fragmentiškumo darbe apsiribojama su amžiumi bei lytimi
susijusiais klausimais. Tyrimo rezultatai ir Rytų Lietuvos pilkapius palikusių
populiacijų gyvenimo lentelė lyginama su etaloninio Plinkaigalio kapinyno
duomenimis. Aptariamas abiejų lyčių ir įvairių amžiaus grupių asmenų mirtingumas
bei kiti demografiniai rodikliai. Gauti duomenys bendrais bruožais atkartoja
Plinkaigalio ir kitų populiacijų demografines tendencijas. Istorinis ir fikcinis
naratyvas: panašumai ir skirtumai Vytautas ŽEMGULIS Šiuolaikiniai
postmodernistiniai istorijos filosofai istorinį tekstą linkę laikyti naratyvu,
labai artimu literatūriniam, grožiniam naratyvui. Tokia išvada, viena vertus,
parodo per pastaruosius dešimtmečius pasiektą pažangą istorinių tekstų tyrimo
srityje, leidusią suvokti, jog istorinės praeities reprezentacija pavaldi
tokiems pat tekstiniams mechanizmams, kokie galioja ir grožinėje literatūroje.
Kita vertus, ji verčia susirūpinti galima istorijos tik kaip literatūros žanro
porūšio, negalinčio pretenduoti į jokį moksliškumą, traktuote. Šiame straipsnyje
imamasi ieškoti esminio kriterijaus ar požymio, leidžiančio aiškiai atriboti
istoriją nuo literatūros. Autorius mano, kad tokio kriterijaus paieškoms gali
pasitarnauti literatūrologinės disciplinos - naratologijos - priemonių
pritaikymas istorinių tekstų analizei. Ji neabejotinai patvirtina išvadą, kad
istoriniai veikalai yra naratyvai, ir leidžia aiškiau apčiuopti istorinio bei
literatūrinio naratyvų tekstinius skirtumus. Aptariami taip pat kiti du
istorinio ir grožinio naratyvų skirtumo kriterijų variantai - tiesos bei
pragmatinis. Straipsnis baigiamas išvada, kad tekstinėje plotmėje neįmanoma
rasti esminio skirtumo tarp istorinio ir grožinio pasakojimų. Toks kriterijus
slypi tik referencinėje, už teksto esančioje sferoje ir pasireiškia pačiu
istorinių įvykių realumu. Moterų tematika Europos parlamento rinkimų kampanijoje
Irmina MATONYTĖ, Aurelija NOVELSKAITĖ Remiantis politinės komunikacijos studijų
bei feministinių studijų įžvalgomis, straipsnyje analizuojamos moterų dalyvavimo
viešojoje erdvėje tendencijos. Studijos tikslas - atskleisti moterų įvaizdžių ir
su moterimis susijusios tematikos (moterų kandidačių ir moterų potencialių
rinkėjų interesų) bruožus Lietuvos žiniasklaidoje, atspindinčioje 2004 m.
Europos parlamento rinkimus. Fiksuojama, kaip pristatomos moterys, moterys
Europos parlamentarės, moterys kandidatės į EP, kaip įterpiami pasakojimai apie
lyties temas ir pan. Empirinis tyrimo pagrindas - „Lietuvos rytas "ir
„Respublika" monitoringas 2004 m. gegužės - birželio mėn. Pastebėtas kraštutinis
EP rinkimų „antraeiliškumas "Lietuvos politinėje dienotvarkėje. Publikacijos,
kuriose minimos moterys kandidatės į EP, buvo retos, o moterys kandidatės ir
moterų tematika neatskleidė aiškių su moterų atstovavimu susietų politinių
gairių ir nekeitė moterų politikių atrankos „pagal nutylėjimą "pobūdžio. Moterų
dalyvavimo viešosios erdvės diskusijose galimybės išlieka ribotesnės negu
dominuojančios vyrų grupės. Simbolinis vyrų dominavimas pasireiškia per moterų
tematikos viešąjį atmetimą, slėpimą ar pavertimą neregima / nematoma ar
pristatymą tik nominaliai, stereotipiškai. Daugelis lyčių tematikos atspindėjimo
dienraščiuose bruožų priskirtini pokomunistinei specifikai: tarp socialinių
įvaizdžių dominuoja neigiama sovietinė moterų atstovavimo per dirbtines kvotas
patirtis ir dėmesys telkiamas į asmenybes, o ne ideologinius ar pragmatinius
motyvus politikoje. Interpretuojant rinkimų į EP rezultatus išrinktų asmenų
požiūriu, galima vaizdingai kalbėti apie Europos parlamentaro mandatą kaip
atsitikinai laimėtą aukso puodą. Simptomiškai tokiu laimės kūdikiu įvardijama
moteris. 

Lenkų repatriacija į Lenkiją: 1944 – 1947 metai Vitalija Stravinskienė
Straipsnyje nagrinėjamas lenkų persikėlimas iš Lietuvos į Lenkiją, vykęs Antrojo
pasaulinio karo pabaigoje ir pirmaisiais pokario metais. Jį lėmė radikalūs
politiniai, teritoriniai, socialiniai - ekonominiai pasikeitimai Lietuvoje ir
Lenkijoje. Dėl SSSR primesto repatriacinio susitarimo daugelis tūkstančių asmenų
(daugiausia lenkų) 1944 m. pabaigoje – 1947 m. iš Lietuvos repatrijavo į
Lenkiją. Dėl skirtingų šalių požiūrių ir interesų Lenkijos atstovai repatriaciją
skatino, stengėsi, kad iš Lietuvos atvyktų kuo daugiau asmenų (planuota, jog iš
Lietuvos repatrijuos apie 500 tūkst. asmenų). Lietuvos SSR atstovai, turėdami
ribotas veiklos galias, repatriacijai pritaikė diferenciacijos principą,
nevaržydami išvykimo iš Vilniaus miesto ir pristabdydami iš kaimo vietovių. Iš
užsiregistravusių repatrijuoti 380 tūkst. asmenų išvyko 180 – 190 tūkst.
Intensyviausiai migracija vyko 1946 m., kai repatrijavo apie 98 tūkst. asmenų.
Repatriacija turėjo ilgalaikių pasekmių Lietuvos etnodemografinei situacijai,
tiek išvykusiems, tiek ir Lietuvoje likusiems lenkams. 1944 – 1953 metų
partizaninio karo Lietuvoje istoriografija Mindaugas POCIUS Straipsnyje glaustai
apžvelgiama Lietuvos antisovietinio judėjimo, 1944 – 1953 m. siekusio atkurti
nepriklausomą valstybę, istoriografija, bandoma apibūdinti rezistencijos tyrimų
rezultatus, vyraujančias interpretacines kryptis, kai kurias problemas, raidą ir
tendencijas, istorikams aktualius uždavinius. Pasipriešinimo istoriografija
suskirstyta į pagrindinius kokybiškai skirtingus etapus, apžvelgiami žymesni
tautinio Atgimimo ir nepriklausomos Lietuvos laikotarpio bei išeivijos darbai.
Dėl pernelyg ideologinio ir nemokslinio sovietinės istoriografijos pobūdžio jai
dėmesio skirta mažiau ir ji apibūdinta tik bendrais bruožais. Darbuotojų
profesinio ugdymo sąnaudos ir jų valdymas Jonas Mackevičius, Rasa Subačienė
Darbuotojų profesinio ugdymo sąnaudų valdymo problema yra labai aktuali
dinamiško ir konkurencingo verslo sąlygomis. Sprendžiant šią problemą tiesiogiai
susiduria įmonių vadovų ir darbuotojų interesai: įmonių vadovai, stengdamiesi
mažinti darbuotojų profesinio ugdymo sąnaudas, gali prarasti visus geriausius
savo specialistus. Straipsnyje nagrinėjama darbuotojų profesinio ugdymo reikšmė
ir būtinumas visuotinės rinkos ekonomikos sąlygomis, pateikiama informacijos
apie darbuotojų profesinio ugdymo sąnaudų formavimo sistemą ir šios informacinės
sistemos valdymo būdus. Pirmą kartą pateikiama į penkias grupes suskirstyta
darbuotojų profesinio ugdymo sąnaudų klasifikacija: 1) darbuotojų priėmimo į
darbą, 2) orientavimo, 3) darbo mokymo, 4) papildomo mokymo ir 5) darbuotojų
išėjimo sąnaudų. Rekomenduojama darbuotojų profesinio ugdymo sąnaudų valdymo
sistema, kurią sudaro šie elementai: 1) planavimas, 2) buhalterinė apskaita, 3)
analizė ir kontrolė, 4) prognozavimas. Šie elementai, siekiant priimti
optimalius darbuotojų profesinio ugdymo sąnaudų valdymo sprendimus, straipsnyje
nagrinėjami smulkiau. Skaitmeninės informacijos išsaugojimas: specialistų
kvalifikacijos tobulinimas. Projekto Digital Preservation Europe atvejis Jūratė
Kuprienė, Marija Prokopčik Bibliotekų, archyvų ir muziejų darbuotojai susiduria
su nauju iššūkiu - reikia išsaugoti skaitmeninę informaciją. Nors šia tema
rašoma ir diskutuojama jau labai seniai, priimti sprendimus ir pradėti vykdyti
skaitmeninės informacijos išsaugojimo programas (toliau - SIIP) vis dar pernelyg
sudėtinga. Kultūros paveldo institucijų atstovai pripažįsta, kad ilgalaikio
išsaugojimo problema tampa vis aktualesnė. Vis dažniau tenka priimti
strateginius sprendimus ir atsakyti į praktinius klausimus, susijusius su
konkrečių metodų ar technologijų pasirinkimu. Norint tokius uždavinius
įgyvendinti reikia tinkamos profesinės kvalifikacijos, todėl būtina atkreipti
dėmesį į specialistų rengimą bei kvalifikacijos tobulinimą šioje srityje.
Skaitmeninės informacijos išsaugojimo (toliau - SII) veiklą Europoje
koordinuojančio projekto Digital Preservation Europe dalyviai, atlikę ankstesnių
mokymų šioje srityje ir mokymams tinkamos medžiagos analizę bei projekto
partnerių - archyvų, bibliotekų ir universitetų, dirbančių skaitmeninės
informacijos išsaugojimo srityje atstovų - apklausą, parengė mokymų programą ir
organizuoja skaitmeninės informacijos išsaugojimo specialistų mokymo kursus.
Šiame straipsnyje aptariami šio projekto rezultatai ir nagrinėjamas skaitmeninės
informacijos išsaugojimo mokymų poreikis, mokymo programos sudarymo tikslai ir
principai. Pristatoma vykdant šį projektą parengta skaitmeninės informacijos
išsaugojimo mokymų programa, apžvelgiami pirmųjų šio projekto organizuotų mokymų
rezultatai. Politinio žiniasklaidos diskurso apibrėžtys: žiniasklaidos, kaip
politinės komunikacijos dėmens, tyrimas Renata Matkevičienė Vilniaus
universiteto Komunikacijos fakulteto Informacijos ir komunikacijos katedros
lektorė daktarė Žiniasklaidos dalyvavimas šiandieniame politiniame gyvenime
akivaizdus ir nekvestionuojamas. Pastaraisiais metais ji tapo bene aktyviausia
politinės komunikacijos veikėja, taip pat aktyviai politikos srities dalyvių
panaudojama terpe siekiant tikslų. Šio straipsnio tikslas - apibrėžti ir
nusakyti politinio žiniasklaidos diskurso teorinio tyrimo dėmenis. Išsikėlus
tikslą, siekiama nustatyti politinio žiniasklaidos diskurso apibrėžties ir
tyrimo apibrėžtumą, ištirti žiniasklaidos, kaip politinio proceso veikėjos,
vaidmenis ir tyrimo galimybes. Šiame straipsnyje teigiama, kad politiniame
žiniasklaidos diskurse atsiskleidžia dvejopas žiniasklaidos, kaip politinės
komunikacijos elemento, vaidmuo: pirmiausia politinio žiniasklaidos diskurso
analizė nurodo žiniasklaidą kaip vietą (erdvę), kurioje vyksta sąveika tarp
politikos veikėjų, visuomenės ir žiniasklaidos institucijų; antra, žiniasklaida
gali būti tiriama kaip institucija, formuojanti politinį diskursą, arba
priemonė, taikoma jam formuoti. Lietuvos akademinė e. biblioteka (eLABa) Antanas
Štreimikis, Stanislovas Žurauskas, Vilius Kučiukas, Aleksandras Targamadzė,
Albertas Žalys Greita ir patogi prieiga prie mokslo ir studijų literatūros ir
kitos informacijos pagerina studijas, mokslinius tyrimus ir bendravimą.
Naudojantis internetu, pasauliniu žiniatinkliu, susisiekimo įrankiais ir
paieškos sistemomis, nebūtina vykti į biblioteką, laukti, kol atneš knygą, ir
gaišti laiką kataloguose ieškant reikiamo šaltinio. Kiekvienas skaitytojas
norėtų skaityti jam priimtinu laiku ir patogiausioje vietoje. Lietuvos akademinė
e. biblioteka (eLABa) skirta Lietuvos mokslo institucijoms, jų autoriai kuria
mokslines ir studijų publikacijas, kurias reikia įkelti, kataloguoti, saugoti ir
pateikti skaitytojams bei kitoms informacinėms sistemoms. Siekiamas eLABa
rezultatas - naudojant informacines ir komunikacines technologijas sparčiau
skleisti naujausias mokslo žinias ir mokomąją medžiagą, gerinti mokslinių tyrimų
ir studijų kokybę, plėtoti nuotolines ir visą gyvenimą trunkančias studijas,
propaguoti Lietuvos mokslininkų, mokslo ir studijų institucijų veiklą ir
pasiekimus, ugdyti žinių visuomenę ir plėtoti žinių ekonomiką, tobulinti bendro
visuomenės gyvenimo kokybę. eLABa kuriama plėtojant Lietuvos akademinių
bibliotekų tinklą (LABT) ir įgyvendinant Europos Sąjungos struktūrinių fondų
remiamus projektus. Aukštojo mokslo institucijų įvaizdis: šališki veiksniai
Albinas Marčinskas, Greta Drūteikienė, Vilija Gudonienė Aukštojo mokslo
sektoriuje didėjant konkurencijai šalies viduje bei vis labiau patiriant
tarptautinį spaudimą, universitetų įvaizdis įgauna lemiamą reikšmę sėkmingai jų
veiklai ar net išlikimui. Vakarų šalių mokslininkai jau senokai yra nustatę, kad
universitetas yra viena iš įstaigų, kurios sėkminga veikla visiškai priklauso
nuo jos įvaizdžio, o kai kurie šios srities tyrinėtojai teigia, jog tai bene
pats vertingiausias universitetų aktyvas. Aukštojo mokslo institucijos vis
agresyviau naudojasi rinkodaros komunikacija, stengiasi pasiekti svarbiausias
universitetams interesų grupes - studentus, dėstytojus, mokslininkus,
partnerius, valstybines institucijas. Lietuva kol kas nepatiria pasaulyje
vyraujančių studentų skaičiaus ir finansavimo mažėjimo tendencijų, tačiau ir
mūsų šalyje neabejotinai suvokta studentų pritraukimo ir įvaizdžio puoselėjimo
svarba. Šiame straipsnyje aptariamos bendrosios universitetų įvaizdžio formavimo
teorinės įžvalgos, komunikacinio dėmens reikšmė, o teiginiai iliustruojami
Vilniaus universiteto įvaizdžio pirmojo tyrimo etapo duomenimis. Žinių kultūros
ugdymas - strateginė akademinių bibliotekų valdymo kryptis Janina Pupelienė
Akademinės bibliotekos, aktyviai dalyvaujančios universitetinių žinių kūrimo ir
ypač sklaidos procesuose, yra stipriai veikiamos palyginti uždaros akademinės
aplinkos su jai būdinga institucine autonomija ir vertybėmis, dažnai
priešingomis efektyvaus dalijimosi žiniomis kultūrai. Akademinės bibliotekos
turi ieškoti būdų, kaip tapti atviromis, nauja darbo kultūra pasižyminčiomis
organizacijomis, kurti veiklos strategijas, kurių įgyvendinimo sėkmę dažnai
lemia organizacijos vidinė kultūra. Dalijimosi žiniomis kultūra straipsnyje
nagrinėjama kaip organizacijos bendros kultūros dalis. Aptariami galimi
organizaciniai ir techniniai dalijimosi žiniomis metodai, ypač pabrėžiant
pasitikėjimo ir tarpusavio supratimo aplinkos kūrimą. Pagrindinis straipsnio
tikslas - atlikti žinių kultūros ugdymo organizacijose mokslinių publikacijų
analizę, tuo atkreipti Lietuvos bibliotekų vadovų dėmesį į šią aktualią valdymo
problemą ir paskatinti juos ugdyti savo vadovaujamose organizacijose tokią
kultūrą. Atliekant tyrimą naudotasi mokslinės literatūros analizės metodu.
Verslo informacijos kokybės vertinimas Juozas Ruževičius, Aistė Gedminaitė
Straipsnyje analizuojami verslo informacijos kokybės vertinimo ypatumai.
Išryškinami svarbiausi informacijos kokybės rodikliai - informacijos kokybės
vertinimo ir valdymo pagrindas. Remiantis IBM kompanijos modeliu įvertinama
Lietuvos verslo organizacijų informacinė branda. Identifikuojami mūsų šalies
verslo organizacijų labiausiai vertinami informacijos kokybės rodikliai. Daroma
išvada, kad siekiant užtikrinti kokybę informacija turėtų būti kuriama,
pateikiama ir vertinama pagal konkrečiai apibrėžtus kokybės kriterijus, kaip
pagal iš anksto aptartus kokybės kriterijus yra tiekiami ir vertinami kiti
produktai - prekės ar paslaugos. Konkrečiai vartotojų grupei svarbiausių
informacijos kokybės charakteristikų identifikavimas, jų matavimo ir vertinimo
kriterijų, metodologijos nustatymas yra verslo informacijos objektyvesnio
kokybės įvertinimo pagrindas. Vadybininko informacinė elgsena organizacijoje:
socialinių tinklų naudojimas Erika Janiūnienė Straipsnyje nagrinėjama
vadybininko informacinė elgsena organizacijoje ir socialinių tinklų naudojimas
informacijos ieškai. Darbe apibūdinama organizacijos aplinkos stebėjimo sistema
ir pagrindiniai sistemos elementai, analizuojamas vadybininko informacinės
elgsenos modelis ir informacinės elgsenos veiksniai. Apžvelgiamos vadybininko,
kaip informacijos vartotojo, socialinių tinklų naudojimo informacijos ieškai
priežastys, trūkumai ir pranašumai. Žinių nuosavybės teisių apsauga verslo
organizacijoje Marija Stonkienė Straipsnyje aptariama verslo organizacijos žinių
nuosavybės teisinės apsaugos sistema. Verslo organizacijos žinias suvokiant kaip
nematerialius objektus, teigiama savita išreikštų žinių nuosavybės apsaugos
galimybė intelektinės nuosavybės teisės normomis. Įvertinus verslo organizacijos
neišreikštų žinių naudojimo teisinio reguliavimo galimybes, konstatuojama, kad
konkurencijos teisės normomis ribojamas verslo organizacijos neišreikštų žinių
naudojimas, darbo teisės normomis numatoma galimybė kompensuoti darbdavio
išlaidas darbuotojo žinių gausinimui, jei darbuotojas keičia darbo vietą.
Straipsnyje teigiama, kad verslo organizacijos žinių portfelio nuosavybės
teisinės apsaugos sistemą sudaro ne tik intelektinės nuosavybės teisės normos,
bet ir specialios konkurencijos ir darbo teisės normos. Remiantis Lietuvos
teisės normų analize supažindinama su verslo organizacijos neišreikštų žinių
sklaidos teisiniu reguliavimu. POLITINIŲ PARTIJŲ FINANSAVIMAS LIETUVOJE:
TINKAMIAUSIO MODELIO PAIEŠKOS VAIDAS JURKEVIČIUS Šiame straipsnyje analizuojamas
viešajame diskurse labai daug prieštaringų atgarsių susilaukiantis politinių
partijų finansavimo mechanizmas Lietuvoje. Nors įstatymų leidėjas de jure ir yra
įtvirtinęs visą kompleksą tarpusavyje susijusių veiksmingų metodų, turinčių
įtakos korupcijos prevencijai politikoje, straipsnyje pristatoma kiekybinio ir
kokybinio tyrimo rezultatų analizė rodo, kad taisyklės, susijusios su politinių
partijų finansavimu, nėra pakankamai veiksmingos. Straipsnyje nuodugniai
atskleidžiami tiek privataus, tiek valstybinio politinių partijų finansavimo
teisinio reglamentavimo ypatumai, aptariami atskiri praktiniai lėšų
pasiskirstymo partijos viduje aspektai ir, remiantis šalutinių poveikių
įvertinimo metodu, vertinamas Lietuvos teisinėje sistemoje įtvirtintas mišrus
partijų finansavimo modelis. Taip pat, atsižvelgiant į šio tyrimo duomenis bei
kitų šalių patirtį ir teisinio reglamentavimo ypatumus, straipsnyje pateikiamos
rekomendacijos, kaip reikėtų tobulinti teisinį reguliavimą siekiant didesnio
partijų finansavimo skaidrumo ir efektyvumo Lietuvoje. 

EUROPOS SĄJUNGOS 2004 - 2006 METŲ SANGLAUDOS POLITIKOS REFORMA: IŠŠŪKIAI IR
REZULTATAI DARIUS TRAKELIS Straipsnyje nagrinėjamas vienas iš ES 2004 - 2006 m.
sanglaudos politikos reformos tikslų - pritaikyti ES sanglaudos politiką prie
dėl ES plėtros pasikeitusios tikrovės: padidėjusių išsivystymo skirtumų ES
viduje. Įrodinėjama, kad nepaisant didelių ES plėtros sąlygotų pokyčių, Europos
Komisija savo 2004 m. reformos pasiūlymu iš esmės nieko nebandė keisti. ES
sanglaudos politikos prioritetai, kuriuos Europos Komisija pasiūlė 2007 - 2013
m., lygiai taip pat kaip lėšų paskirstymo proporcijos tarp jų, liko panašūs į
buvusius 2000 - 2006 m. O ES Viršūnių Tarybos 2005 m. pabaigoje priimtas
sprendimas dėl ES sanglaudos politikos reformos, vainikavęs dvejus metus
vykusias valstybių narių diskusijas, padėtį pagerino tik šiek tiek. Straipsnyje
teigiama, kad 2004 - 2006 m. ES sanglaudos politikos reforma iš tikrųjų šios
politikos nereformavo, nes dėl ES plėtros padidėjusius išsivystymo skirtumus
užgožė kitas šalutinis ES plėtros sąlygotas veiksnys - plėtros kaštus ES
senbuvėms. Turtingosios ES valstybės narės, daugiausia mokančios į ES biudžetą,
kurio apie trečdalį tradiciškai sudarė ES sanglaudos politikai skirtos lėšos,
buvo susirūpinusios, kad, prie ES prisijungus 12 menkiau išsivysčiusių valstybių
narių, turėtų didėti jų įnašai į ES biudžetą. O valstybės narės, kurios 2000 -
2006 m. buvo pagrindinės ES sanglaudos politikos paramos gavėjos, - pietinės ES
valstybės, siekė ir toliau išlaikyti gausią ES struktūrinę paramą, nors dėl ES
plėtros neteko silpniausiai išsivysčiusių valstybių narių statuso. LIETUVA
EUROPOS SĄJUNGOS BIUDŽETO PERŽIŪROS PROCESE: TARP EUROPINIŲ IR NACIONALINIŲ
INTERESŲ Raimondas Ibenskas, Haroldas Brožaitis Nacionaliniai interesai (dažnai
išreiškiami grynuoju balansu - išmokų ir įmokų į Europos Sąjungos biudžetą
skirtumu) vyravo derybose dėl 2007 - 2013 metų ES finansinės perspektyvos ir
nulėmė tik inkrementines biudžeto reformas. Šiame straipsnyje keliama hipotezė,
kad ES biudžeto peržiūroje 2008 - 2009 metais ir derybose dėl kitos finansinės
perspektyvos naudingesnė Lietuvai strategija yra remti visai ES naudingas
biudžeto politikas ir programas, kartu pabrėžiant su jomis susijusius
specifinius Lietuvos interesus. Hipotezė tikrinama atliekant dviejų etapų
analizę. Pirma, remiantis ES sutarčių (darant prielaidą, kad Lisabonos sutartis
bus sėkmingai ratifikuota) nuostatomis, ES piliečių nuomone, fiskalinio
federalizmo principais ir ES politikų vertinimais, prognozuojama, kokie turėtų
būti ES biudžeto tikslai ir pagrindiniai instrumentai. Antra, atliekant
politikos alternatyvų analizę, tiriamas pagal išskirtus tikslus ir instrumentus
reformuoto biudžeto poveikis Lietuvai ir specifiniai Lietuvos interesai vykdant
tokią biudžeto reformą. Analizė paremia keliamą hipotezę, tačiau kartu pabrėžia
būtinybę atlikti daugiau tyrimų tiek siekiant nustatyti ES biudžeto politikų
tikslus ir įgyvendinimo instrumentus, tiek įvertinti ES biudžeto programų
poveikį Lietuvai. Straipsnyje taip pat apžvelgiamas ES biudžeto peržiūros
procesas ir šalių narių interesai biudžeto išlaidų atžvilgiu bei biudžeto pajamų
sistemos reformos poveikis Lietuvai. EUROPOS SĄJUNGOS TEISĖS ĮGYVENDINIMAS IR
TAIKYMAS LIETUVOJE DEIVIDAS KRIAUČIŪNAS Europos Sąjungos teisės įgyvendinimas ir
taikymas - sudėtingas procesas, kuriuo siekiama užtikrinti, kad būtų visiškai
laikomasi ES teisės aktų nustatytų reikalavimų. Šio proceso metu ne tik
atsiskleidžia konkrečios valstybės narės institucijų pasirengimas ir
administraciniai gebėjimai, nustatytų įgyvendinimo procedūrų veiksmingumas,
politinė situacija ir pozicija. Įgyvendinimas taip pat dažnai būna susijęs su
įvairiomis ES ir nacionalinės teisės nuostatomis, faktinėmis aplinkybėmis ir, be
abejonės, su galimu skirtingu jų vertinimu. Atitinkamai valstybės narės daromi
pažeidimai gali būti įvairiausių formų. Norint atskleisti esamą situaciją,
surasti priežastis ir ieškoti galimų sprendimų ES teisės įgyvendinimui
pagerinti, tikslinga šiuos pažeidimus identifikuoti, rasti bendrus jų požymius
ir įvertinti. Straipsnyje pateikiama bendra analizė tų atvejų, kai Lietuva
pagrįstai ar tariamai buvo kaltinama nevykdanti savo įsipareigojimų įgyvendinti
ES teisę. Lietuvos patirtis pateikiama bendrame dešimties naujųjų ES valstybių
narių kontekste, taip pat kartais lyginama su senosiomis ES valstybėmis. Taip
pat išsamiai pateikiamos ir analizuojamos Lietuvos daromų pažeidimų formos,
siekiama atskleisti jų priežastis. Nors esama ES teisės įgyvendinimo padėtis
Lietuvoje ir bendros tendencijos jokių rimtesnių grėsmių neatskleidžia,
nagrinėjant atskiras pažeidimų grupes stengiamasi rasti joms būdingas priežastis
ir veiksmus, kuriais tokių pažeidimų skaičių būtų galima sumažinti. FORMULAVIMO
POVEIKIS VERTINANT ĮVYKIŲ LAIKĄ Vaclovas Martišius Tyrimas yra skirtas
nustatyti, ar laiko trukmės nusakymo pobūdis veikia žmonių įvykio laiko
vertinimus. Buvo tikrinama hipotezė, kad instrukcijoje nurodžius apatinę laiko
tarpo ribą data, tiriamieji tiksliau pasako, ar įvykis atsitiko tuo laikotarpiu,
negu tokios datos nenurodžius, o tiesiog paklausus, ar įvykis atsitiko tam tikru
laiku, pavyzdžiui, paskutinį pusmetį. Tyrimo duomenys hipotezę patvirtino.
Grupė, kuriai apatinė laiko tarpo riba buvo nurodyta data, padarė mažiau klaidų
(t 58 = 4,084; p = 0,000; rpb = 0,42). Data, žyminti apatinę laiko tarpo ribą,
tampa orientyru, padidinančiu laiko nustatymo tikslumą. Žmonės pažeidžia
invariantiškumo principą nurodydami, ar įvykis atsitiko tam tikru laikotarpiu.
NEVILTIES LYGIS, NUOSTATOS SAVIŽUDYBIŲ ATŽVILGIU IR SUICIDINĖ RIZIKA Paulius
Skruibis, Evaldas Kazlauskas, Danutė Gailienė Remdamiesi ankstesnių tyrimų
rezultatais keliame prielaidą, kad nuostatos savižudybių atžvilgiu yra svarbus
kintamasis įvertinant savižudybės riziką (suicidiškumą) - nevilties lygis ir
nuostatos savižudybių atžvilgiu geriau prognozuoja tiriamųjų savižudybės riziką
negu tik nevilties lygis. Hipotezė yra tikrinama jaunų vyrų, atliekančių
privalomąją karinę tarnybą, imtyje (N = 368). Tyrimo metu nustatyta, kad įvairūs
nuostatų savižudybių atžvilgiu aspektai ir nevilties lygis yra reikšmingai
susiję su tiriamųjų suicidiškumu. Stipriausiai su suicidiškumu koreliavo
savižudybės priimtinumas (r = 0,36, p < 0,01). Taikant hierarchinę daugiamatę
regresiją nustatyta, kad nevilties lygis prognozuoja 21,1 proc. suicidiškumo
kintamojo variacijos, o nevilties lygis kartu su nuostatomis savižudybės
atžvilgiu - 34,2 proc. Gauti rezultatai patvirtino prielaidą, kad nevilties
lygio ir nuostatų savižudybių atžvilgiu sąveika vyrų suicidiškumą prognozuoja
geriau, negu nevilties lygis atskirai. SMURTO RODYMAS LIETUVOS TELEVIZIJOS
LAIDOSE Rugilė Kiguolytė, Gintautas Valickas Šio darbo tikslas - įvertinti
pagrindinių Lietuvos televizijos kanalų (TV 3, LNK, LRT) rodomą smurtą.
Duomenims rinkti buvo naudojamas skaitmeninių vaizdo diskų grotuvas, kuris tris
kartus per dieną po 15 minučių įrašydavo atsitiktinai pasirinktas šių trijų
televizijos kanalų laidų ištraukas. Visą tyrimo medžiagą sudarė 18 valandų
įrašai. Smurto aktai buvo vertinami remiantis mūsų sudarytais kriterijais
(atskirai vertinome fizinį, psichinį smurtą, smurto padarinius, ginklų ir kitų
su smurtu susijusių daiktų rodymą ir pranešimus apie smurtą). Vertinant smurto
aktus taip pat buvo pasitelkti du nepriklausomi žurnalistų etikos inspektoriaus
tarnybos ekspertų grupės nariai. Gauti rezultatai parodė, kad vidutinis smurto
rodymo dažnis LRT, LNK ir TV 3 programose yra 10,8 smurto akto per valandą (TV 3
- 16,3 smurto akto, LNK - 10 smurto aktų, LRT - 6 smurto aktai). Įvairiose
televizijos laidose vyrauja fizinis smurtas, tiek fizinio, tiek psichinio smurto
rodymas dažniausiai yra savitikslis, beveik 46 proc. visų smurto atvejų nebuvo
rodoma jokių pastebimų smurto padarinių aukai, beveik 49 proc. - nebuvo
pateikiama aiškaus smurto arba smurtautojo vertinimo. Taip pat nustatyta, kad
daugiausia fizinio ir psichinio smurto aktų rodoma animacinių filmų metu.
SUBJEKTYVAUS TRAUMINIO PATYRIMO IR POTRAUMINIO AUGIMO BEI POTRAUMINIO STRESO
SUTRIKIMO SĄSAJOS Evaldas Kazlauskas, Irma Šimėnaitė, Danutė Gailienė
Potrauminis augimas yra teigiami psichologiniai padariniai po traumos, kurie
pasireiškia savęs suvokimo, požiūrio į pasaulį ir tarpasmeninių santykių
pokyčiais (Tedeschi and Calhoun, 1996). Pozityvūs procesai po traumos dar tik
pradedami tyrinėti, todėl nėra žinoma, kokios yra potrauminio augimo (PTA),
trauminio įvykio intensyvumo ir potrauminio streso sutrikimo (PTSS) sąsajos.
Siekiant įvertinti ryšius tarp trauminės patirties ir PTSS bei PTA, buvo ištirti
104 studentiško amžiaus jaunuoliai, per savo gyvenimą patyrę bent vieną trauminį
įvykį. Tako analizės modelis parodė, kad subjektyvus trauminės patirties
intensyvumas yra veiksnys, reikšmingai prognozuojantis tiek PTSS, tiek PTA. Kuo
reakcija į trauminį įvykį yra stipresnė, tuo labiau išreikšti PTSS ir PTA
požymiai. Nustatytas nestiprus teigiamas ryšys tarp PTSS ir PTA parodė, kad,
norėdami geriau suprasti, kaip jaučiasi asmenys po traumos, turime atsižvelgti
ir į teigiamus (PTA), ir į neigiamus (PTSS) traumos padarinius. 

PAAUGLIŲ EMOCINIŲ IR ELGESIO SUNKUMŲ SĄSAJOS IR POKYČIAI PER TREJUS METUS:
AMŽIAUS IR LYTIES YPATUMAI Oksana Malinauskienė, Rita Žukauskienė Naudojant
tęstinio tyrimo duomenis straipsnyje analizuojama, kaip susiję tarpusavyje
skirtingų amžiaus grupių paauglių emociniai ir elgesio sunkumai, kaip šie
sunkumai kinta per trejus metus ir kaip šios raidos tendencijos susijusios su
paauglio lytimi. Tęstiniame tyrime dalyvavo 14 - 16 metų paaugliai (N = 317).
Emociniams ir elgesio sunkumams nustatyti buvo naudojamas YSR 11/18 (Achenbach,
1991) klausimynas. Rezultatai rodo, kad paauglių emociniai ir elgesio sunkumai
yra tarpusavyje susiję. Aptiktos visų trijų amžiaus grupių paauglių
nerimastingumo / depresiškumo, somatinių skundų, užsisklendimo bei agresyvaus
elgesio ir delinkventinio elgesio / verčių sąsajos. Paaiškėjo, kad emociniai ir
elgesio sunkumai, išskyrus užsisklendimą ir delinkventinį elgesį, bėgant laikui
nesikeičia, tik jų stiprumas kinta. Taip pat nustatyta, kad visų amžiaus grupių
merginos pasižymi aukštesniais nerimastingumo / depresiškumo bei somatinių
skundų įverčiais nei vaikinai, o vaikinai pasižymi aukštesniais delinkventinio
elgesio įverčiais nei merginos. Tačiau nei merginoms, nei vaikinams šie sunkumai
per trejus metus nekinta. ELGESIO SUTRIKIMŲ TURINČIŲ PAAUGLIŲ EGO FUNKCIJOS IR
JŲ RYŠYS SU ĮVEIKOS STRATEGIJOMIS Vaida Kalpokienė, Gražina Gudaitė Straipsnyje
nagrinėjamos elgesio sutrikimų turinčių paauglių Ego funkcijos (ryšiai su
objektais, impulsų ir afektų kontrolė, gynybinis bei sintetinis integracinis
funkcionavimas) ir jų ryšys su įveikos strategijomis. Tyrime dalyvavo 38
turintys elgesio sutrikimų ir 35 sveiki paaugliai. Elgesio sutrikimų turinčių
tiriamųjų Ego funkcijos tarpusavyje yra mažai susijusios (gauta koreliacija tarp
ryšių su objektais ir sintetinio integracinio funkcionavimo, r = 0,39), sveikų
tiriamųjų visos Ego funkcijos yra susijusios. Elgesio sutrikimų turintys
paaugliai dažniau naudoja mažiau adaptyvią įveiką. Tiek turinčių elgesio
sutrikimų, tiek sveikų paauglių gynybinis funkcionavimas yra susijęs su įveikos
būdais. CBCL, TRF IR YSR METODIKŲ STANDARTIZAVIMAS NAUDOJANT 6 - 18 METŲ
LIETUVOS VAIKŲ IMTIES DUOMENIS Rita Žukauskienė, Ilona Kajokienė Šiame
straipsnyje pristatomi CBCL, TRF ir YSR metodikų standartizavimo duomenys bei
pagrindiniai rodikliai, kuriais naudojantis galima vertinti vaikų elgesio ir
emocinius sunkumus. Vaikų ir paauglių elgesio bei emocinių sunkumų įvertinimai,
remiantis tėvų, mokytojų ir pačių vaikų pateikta informacija, buvo analizuojami
naudojant atsitiktinės 6 - 18 m. Lietuvos vaikų imties (n = 4186) duomenis.
Atsitiktinė imtis buvo sudaroma atrenkant 40 proc. gyvenančių mieste, 25 proc. -
miesteliuose ir 35 proc. kaime gyvenančių vaikų. Pavyko surinkti duomenis apie
90,62 proc. į imtį patekusių vaikų. Klausimynų grįžtamumo procentas pakankamai
didelis, t. y. grįžo 89,22 proc. visų klausimynų. Tyrimo rezultatai rodo, jog
CBCL, TRF ir YSR kai kurių skalių lietuvių kalba vidinio suderinamumo rodikliai,
palyginti su JAV duomenimis, kiek prastesni, tačiau nedaug skiriasi nuo
analogiškų skalių originalo kalba vidinio suderinamumo. Berniukų ir mergaičių
CBCL, TRF ir YSR probleminių skalių vidurkiai panašūs į kitų šalių tyrimų
duomenis, t. y. visų amžiaus grupių mergaičių internalių sunkumų įverčiai
didesni nei berniukų, o eksternalių sunkumų įverčiai didesni berniukų nei
mergaičių. Berniukų eksternalių ir bendrų sunkumų įverčių kitimas su amžiumi
panašus kaip ir kitose šalyse, o mergaičių įverčių kitimas su amžiumi skiriasi.
JAV ir Lietuvos vaikų kai kurių skalių įverčių vidurkių skirtumai reikšmingi, be
to, daugumos skalių Lietuvos vaikų vidurkiai, palyginti su JAV duomenimis, yra
aukštesni, tačiau efekto dydis, kai atsižvelgiama į lytį, amžių ir šalį, yra
labai mažas, t. y. mažesnis nei 1 proc. Straipsnyje taip pat pateikiami
procentiliai pirminiais ir T balais, leidžiantys įvertinti, ar vaiko emociniai
ir elgesio sunkumai neperžengia normos, ribinio ir nuokrypio įverčių ribų.
STRESO ĮVEIKOS KLAUSIMYNAS: KETURIŲ FAKTORIŲ MODELIO TAIKYMAS Žygimantas
Grakauskas, Gintautas Valickas Straipsnyje pristatoma lietuviška streso įveikos
vertinimo metodika. Ji sudaryta naudojant empirinę skalių konstravimo
strategiją. Darbas atliktas trimis etapais. Pirmuose dviejuose, panaudojus
aiškinamosios faktorinės analizės matematinį modelį, pradinis teiginių skaičius
- 167 buvo sumažintas iki 24, jie priskirti keturiems faktoriams: socialinės
paramos, problemų sprendimo, emocinės iškrovos ir vengimo. Trečiojo tyrimo etapo
metu įvertintos kai kurios klausimyno psichometrinės savybės. Nustatyta, kad
išskirti faktoriai paaiškina 47,93 proc. duomenų dispersijos. Gauti tokie skalių
vidinio suderinamumo Cronbacho a rodikliai: socialinė parama (a = 0,832),
problemų sprendimas (a = 0,760), emocinė iškrova (a = 0,721), vengimas (a =
0,624). Patvirtinančiosios faktorinės analizės rezultatai rodo patenkinamą
pasirinkto keturių faktorių modelio tinkamumą: CHI - SQUARE = 140,81; RMSEA =
0,055; GFI = 0,89; CFI = 0,87; NNFI = 0,84. KLAUSOS SUKELTAS POTENCIALAS:
PACIENTŲ, SERGANČIŲ ŠIZOFRENIJOS SPEKTRO SUTRIKIMAIS, NAUJŲ VERTINIMO PARAMETRŲ
PAIEŠKA Milena Korostenskaja, Kastytis Dapšys, Aldona Siurkutė, Valentinas
Mačiulis, Osvaldas Rukšėnas, Seppo Kahkonen Klausos sukelti potencialai (KSP)
yra elektroencefalogramos pokyčiai, kuriuos sukelia sensoriniai klausos
dirgikliai. Jų registracija leidžia neinvaziniu būdu gauti neurofiziologinės
informacijos apie žmogaus galvos smegenų aktyvumą, susijusį su informacijos
apdorojimo procesais. Retų reikšmingų klausos dirgiklių (garso tonų) atpažinimas
dažnų nereikšmingų dirgiklių eilėje sukelia KSP bangas N 2 ir P 300 - vadinamąjį
kognityvinį kompleksą. Šių bangų parametrai - latencija ir amplitudė - atspindi
laiką, reikalingą įvertinti reikšmingą dirgiklį. P 300 amplitudė siejama su
galvos smegenų neuroninių išteklių paskirstymu, o N 2 amplitudė gali būti
susijusi su reikšmingų dirgiklių atpažinimo procesais. Buvo aptikta, kad
pacientų, turinčių šizofrenijos spektro sutrikimų, N 2 ir P 300 bangų amplitudės
mažesnės. Tai rodo klausos informacijos apdorojimo procesų sutrikimus sergant
šizofrenija. Tačiau klinikinis KSP taikymas susiduria su tam tikromis
problemomis (didelis tarpasmeninis rezultatų išsibarstymas), kurioms spręsti
nutarėme pasitelkti naujus papildomus KSP kognityvinio komplekso parametrus. Šio
tyrimo tikslas buvo įvertinti naujus P 300 bangos parametrus ir palyginti jų
patikimumą su įprastiniais P 300 bangos parametrais (amplitude ir latencija),
tiriant pacientus, turinčius šizofrenijos spektro sutrikimų. Buvo ištirti 56
sveiki asmenys ir 22 pacientai, turintys šizofrenijos spektro sutrikimų. KSP
buvo registruojami taikant atsitiktinio įvykio (angl. odd - ball) paradigmą -
tarp dažnų nereikšmingų dirgiklių atsitiktine tvarka buvo pateikiami retesni
reikšmingi dirgikliai, kuriuos tiriamieji turėjo suskaičiuoti. Greta įprastinių
parametrų matavome šiuos naujus parametrus: latencijos (Lp 300) ir amplitudės
(Ap 300) santykį, atpažinimo laiką (IT), kognityvinio komplekso statumą (SCC), P
300 bangos energiją, P 300 bangos nusileidžiančiosios dalies greitį (SDS) bei
greičio parametrus A ir B. Taip pat matavome tuos pačius išskaičiuotos bangos
(gaunama iš atsako į nereikšmingus dirgiklius kreivės skaitmeniniu būdu atimant
atsako į reikšmingus dirgiklius kreivę) parametrus, žymimus sSDS, sA ir sB.
Tyrimo metu paaiškėjo, kad kai kurie naujai pasiūlyti parametrai yra
statistiškai patikimesni, lyginant pacientų ir kontrolinę grupes, negu
tradiciniai parametrai (amplitudė ir latencija). Daroma išvada, kad siūlomi
nauji parametrai gali būti naudingi padedant įvertinti kognityvinių funkcijų
pakitimus, esant šizofrenijos spektro sutrikimams, bei atskirti jų potipius.
Taip pat skaitmeniniu būdu išskaičiuotos bangos parametrai gali būti naudingesni
negu užrašytos tyrimo metu. SKAIDRUMO PRINCIPAS IR NESĄŽININGŲ SĄLYGŲ DIREKTYVA
Danguolė Bublienė Straipsnyje aptariamas Europos Sąjungos teisėje paplitęs
skaidrumo principas, jo turinys ir reikšmė. Taip pat analizuojamos 1993 m.
balandžio 5 d. Europos Tarybos direktyvos 1993 / 13 / EEB dėl nesąžiningų sąlygų
vartojimo sutartyse nuostatos, įgyvendinančios skaidrumo principą, aptariami
teisiniai padariniai, pažeidus skaidrumo principo reikalavimus, bei nagrinėjama
kaip minėtos direktyvos nuostatos įgyvendinamos Lietuvos teisėje. SOCIALINIŲ
PARTNERIŲ VAIDMUO KURIANT EUROPOS BENDRIJOS DARBO TEISĖS NORMAS Tomas Davulis
Straipsnyje nagrinėjamas socialinių partnerių vaidmuo kuriant Europos Bendrijos
teisės normas. Pirmojoje dalyje aptariamas formalaus ir neformalaus socialinio
dialogo Bendrijos lygmeniu atsiradimas ir kaita. Europos socialinių partnerių
sąvoka ir jos reikšmė yra analizuojama antrojoje straipsnio dalyje. Trečioji
dalis skirta darbdavių ir darbuotojų organizacijų dalyvavimo Bendrijos
teisėkūroje teisių įgyvendinimui konsultacijomis ir derybomis, ypatingą dėmesį
skiriant problemiškiems Europos socialinių partnerių sudarytų susitarimų
teisinės prigimties, sudarymo ir įgyvendinimo aspektams. PAKALTINAMUMAS KAIP
NEPILNAMEČIŲ BAUDŽIAMOSIOS ATSAKOMYBĖS PRIELAIDA Anna Drakšienė Straipsnyje
nagrinėjama esminė nepilnamečio baudžiamosios atsakomybės prielaida -
pakaltinamumas, nes tik iš pakaltinamų asmenų galima reikalauti tam tikro
elgesio arba nuo jo susilaikyti. Dažnai teismų akiratin patenka nepilnamečiai,
kurie pripažįstami pakaltinami, tačiau jų protinis išsivystymas ar liguista
psichinė būsena leidžia abejoti jų asmenybės visavertiškumu ir gebėjimu aiškiai
suvokti savo veiksmų esmę ir juos valdyti, todėl straipsnyje aptarti ir
nepilnamečių riboto pakaltinamumo klausimai. OPERATYVINĖS VEIKLOS TEISINIO
REGULIAVIMO PROBLEMOS IR PERSPEKTYVOS Gintaras Goda Straipsnyje nagrinėjamos
operatyvinės veiklos reglamentavimo problemos. Abejojama norminio teisės akto -
Operatyvinės veiklos įstatymo būtinumu. Bandoma įrodyti, kad Operatyvinės
veiklos įstatymas neturi aiškaus reguliavimo dalyko, šio įstatymo taikymas gali
kelti rimtų problemų žmogaus teisių apsaugos požiūriu. Autoriaus nuomone,
Operatyvinės veikos įstatymą pripažinus netekusį galios ir padarius atitinkamų
pataisų kituose įstatymuose, jokių teisinio reguliavimo spragų nebūtų. NAUJŲ
BESIFORMUOJANČIŲ VISUOMENINIŲ SANTYKIŲ VALSTYBINIS REGULIAVIMAS AR
SAVIREGULIACIJA Jaunius Gumbis Šiame straipsnyje nagrinėjamas naujų
besiformuojančių visuomeninių reiškinių reguliavimo klausimas. Iš pradžių
aptariamos jų valstybinio reguliavimo ribos, tačiau daugiausia dėmesio šiame
darbe skiriama socialinių normų svarbai, jų laikymuisi. Taip pat nagrinėjami
tokios sparčiai besiformuojančios visuomeninių santykių srities - informacinių
technologijų savireguliacinės sistemos pranašumai, palyginti su valstybine
teise. 

Ar myliu savo kūną? EGIDIJA ŠEPUTYTĖ - VAITULEVIČIENĖ Vasara – pats
„kūniškiausias “metų laikas. Besiplaikstantys vasariniai drabužiai daugiau
atidengia kūnus nei pridengia, o ką ir bekalbėti apie saulės vonias
paplūdimiuose ir pliuškenimąsi jūroj bei ežeruose. Žvilgsnis į veidrodį
Nenuostabu, kad vasarai atėjus savo kūno proporcijas nužiūrinėjame ir vertiname
dažniau nei bet kada. Tad kokius jausmus mums sukelia žvilgsnis į savo
apnuogintą atvaizdą veidrodyje: pasigėrėjimą ar pasibjaurėjimą, džiaugsmą ar
nerimą? Anot psichologės Jean Tignol, tyrinėjusios įvairias vyrų ir moterų
fobijas, susijusias su savo kūno suvokimu, apytikriai 90 proc. moterų ir 70
proc. vyrų yra nepatenkinti savo kūnu. Pasirodo, džiaugtis savo išvaizda (ne
rūbu, o savo kūnu) – vos ne retenybė. Kas gi kaltas dėl šitaip paplitusio
nepasitenkinimo: auklėjimas, žurnalų viršeliai ar tobulybės siekis? Panašu, kad
savo kūno įvaizdis – tikras Achilo kulnas: jam greitai gali pakenkti tiek
mesteltas kritiškas komentaras, tiek tobulų proporcijų idealizavimas. Visuma –
daugiau nei atskirų dalių suma Grožio specialistai tvirtina, kad jei po dalelę
ištyrinėtume bet kurios gražuolės ar gražuolio kūną, tikrai rastume trūkumų –
tobulas kūnas gamtoje tiesiog neegzistuoja. Įsižiūrėję kad ir į tikrai gražų
veidą, nustebtume, jog nosis kiek didoka, akys truputį žvairuoja, o gal net yra
skirtingos formos ar nevienodai nutolusios nuo nosies. Esmė ta, kad grožis – tai
visuma, o visuma visada pranoksta atskirų dalių sumą. Tad jeigu paauglė (ar bet
kokio amžiaus žmogus) staiga susirūpina, kad jos akys per daug nutolusios nuo
nosies, antakiai nepakankamai išlenkti ar smakras atsikišęs, toks susirūpinimas
greičiausiai neturės realaus pagrindo, nes grožį lemia ne tam tikros kūno dalies
dydis ar forma, bet jo santykis su kitomis kūno dalimis. O ką jau ir bekalbėti
apie eiseną, veido išraiškas ar gestikuliaciją – tai irgi neatskiriamas kūno
grožio matmuo. Tiesa, dažniausiai (nebent esame kino aktoriai) mes net nežinome,
kaip atrodome iš tikrųjų, nes stebime save sustingusius prieš veidrodį arba ne
itin natūralioje pozoje. Taigi, prieš kritiškai vertindami savo kūną,
prisiminkime, kad tikrai objektyviems mums būti praktiškai neįmanoma. Ne kaip, o
ką Apie savo kūną galima mąstyti dviem kryptimis: kaip jis atrodo ir ką jis gali
(ką jis man duoda). Norėti būti gražiam ar gražiai yra natūralu ir neginčytina,
tačiau jei kūną vertiname tik pagal tai, kiek jis atitinka idealą ar jo
neatitinka, jis taip ir liks deramai neįvertintas. Meilė savo kūnui – tai
pirmiausia savo kūno įvertinimas ir dėkingumas jam už jo suteikiamas paslaugas
ir dovanas. Tai ypač svarbu kalbant apie savo seksualumo suvokimą. Jei moteris
jausis seksuali, nes vienu ar kitu parametru atitinka seksualios „pupytės
“įvaizdį, kažin ar tai pasitarnaus jos realiam seksualumui ir savivertei. O jei
moteris žvelgs į savo kūną kaip malonumų, vaisingumo ir švelnumo nešėją, tai ji
jausis seksuali ir be įprastinių seksualumą išryškinančių atributų (makiažo,
seksualių rūbų ir pan.). Pavyzdžiui, pirmoji žvelgdama į papilnėjusias šlaunis
su pasibaisėjimu sau sakytų „kokios storos mano šlaunys “, o antroji – „kokios
tvirtos, moteriškos mano šlaunys “. Tobulybės beieškant Specialistai tvirtina,
kad tikrai gražių, itin dailiomis formomis ir bruožais apdovanotų žmonių yra
labai mažai. Tai kas lieka visiems kitiems: darytis plastines operacijas ir
visokiomis kitokiomis priemonėmis vytis grožio etaloną? O gal tiesiog praplėsti
grožio suvokimo diapazoną? Tobulo grožio standartai keičiasi priklausomai nuo
kultūros, laikmečio. Grožis tikrai labai sąlyginis. Juk du visiškai skirtingų,
net priešingų proporcijų žmonės gali būti tikrai labai gražūs. Tad tikrai
neprotinga vertinti savo kūną pagal griežtus tam tikrų proporcijų grožio
reikalavimus. Tiesa, stengtis būti gražiam, pasitempti – sveikintina. Tačiau
mylėti savo kūną ir grožėtis juo galima ir dera tikrai ne tik išrinktiesiems. Be
to, kai iš tikrųjų moki mėgautis gyvenimu, tiesiog nelieka laiko būgštauti dėl
esamų ar įsivaizduojamų kūno trūkumų. Kaip padėti dukrai susidraugauti su savo
kūnu Jeigu dukrelė atsisako dėvėti tam tikrus rūbus, nes ji atrodo su jais
„stora “arba „liesa “, nederėtų primygtinai piršti jai to rūbo. Tačiau tokiu
atveju frazes „aš stora “ar „aš liesa “vertėtų pataisyti: „Tu manai, kad šis
rūbas tau netinka? “(vietoj „Tu manai, kad su šiuo rūbu atrodai stora? “). Tai
gali būti kaip tik gera proga pakalbėti apie skirtingas moters kūno formas,
dydžius, proporcijas ir žmonių kūnų įvairumą. Jeigu dukra yra pilno sudėjimo,
tačiau akivaizdžiai valgo daug, neatsisako ir užkandžių tarp pagrindinių
valgymų, verta apie tai pasikalbėti. Žodžius reikėtų rinktis atsargiai. Jei ji
tikrai yra stambi, tai pati seniai tą žino, todėl svarbu to neakcentuoti. Geriau
pasidomėti, kodėl jai norisi tiek užkandžiauti: galbūt jai kažkurioje srityje
nesiseka, jaučia nerimą, gal maistas jai – paguoda? Galima pasiūlyti visai
šeimai pradėti sveikiau maitintis, pakviesti dukrelę kartu ruošti sveiko maisto,
nekaloringų patiekalų ar užkandžių. Jeigu dukrelė vis klausia, kaip ji atrodo
(su tam tikru rūbu ar tam tikroje situacijoje), tuo akivaizdžiai rodydama
susirūpinimą savo išvaizda, nebūtinai reikia tiksliai atsakyti, ką jūs
galvojate. Kalbant apie mergaitės išvaizdą, vertėtų komentuoti atsargiai, nes
ypač paauglystėje ji tikrai labai jautri kritikai ir pažeidžiama. Geriau dažniau
jos paklausti: „O kaip tu manai, kaip tu atrodai? “ Jei mokėsite klausyti,
suprasite, ką mergaitė nori išgirsti jus sakant. 

AŠ TURĖJAU TAVE TAU NEŽINANT. Nežinau, ką dabar veiki. Tačiau Tu nežinai, ką aš.
O aš nieko, sėdžiu prie lango ir bandau išpūsti dramblio formos tabako debesį.
Tu gal karpaisi nagus, gal net kojų? Tai kam mums visa tai žinoti, matyti,
fiksuoti. Žinojimas užknisa. Mes pernelyg banalūs, kad žinotume. Nesvarbu, ką
veiki, svarbu, kad. Lietus, kuris, kaip žinome, plonom stiklinėm kojom po visą
sodą bėginėja, šiąnakt mus savaip jungia, Tu juk irgi jį stebi. Tačiau tai irgi
nesvarbu, kartais tarp mūsų nėra jokio objekto, matomo abiem, tuomet realybė ir
pasitraukia. Tuomet atsiveria vaizduotė, iš esmės - literatūra. Tik mėgėjai
mano, jog baltas puslapis jai būtinas. Tu būtina, puslapis - ne. Juk aš būnu su
Tavim, galbūt su ta, kurios pati dar nepažįsti. Perfrazuojant klasiką: Tavo
ribos yra mano vaizduotės ribos. Kuriuosi Tave, bandau atspėti, nulaužti Tavo
kodus ir pakeisti savais. Po kelių parų Tavo spynose suksis mano raktai. Po
kelių parų Tu ateisi, ir aš nustebsiu dešimčia skirtumų tarp Tavo Tavęs ir mano
Tavęs. Vėl būsi spėjusi save suslėpti ir suklastoti. Žvelgsi į mane iš blindažo,
nors matysiu jo betoną slystant nuo tavęs lyg šilko marškinius. Kol vėl liksi
nuoga, kokią dabar ir matau. Lietus vis lyja, jis irgi banalus, jis gadina man
visą literatūrą. Jis kartais trukdo man kurtis Tave, todėl galvoju, kurių
lakiųjų materijų kontekstai Tavęs negožtų. Tarkim, garsai. Turbūt įkyriausia
pasaulio dalis, nes neišvengiama. Nuolat kažkas čeža, taukši, krebžda, ošia,
varsto duris, perjunginėja pavaras. Iš visur man nereikalingų pokalbių
šrapneliai, muzikos skiautės, kaimynas metalistas vėl pjauna savo gitarą, ir
netgi nuo arbatos kylančius garus aš, regis, pradedu girdėti. Pakankamai šiame
gyvenime regėjau, sako mirštantys. O girdėjo? Tikrai daugiau. Be nuostolio
galėjo apkursti dar keturiasdešimtmečio krizės metu. O jei sėkmingai sveiki
išgyveno, veikiausiai visi turėjo akvariumus: idealaus begarsio pasaulio
mikromodelį. Spalvų bei judesio daug, garso - nulis. Dekoratyvusis spa. Tu
manyje begarsė. Net jei kalbi, ta kalba visai kitaip suformatuota. Girdžiu ją,
bet ne ausimis. Žmogus, prisidėjęs kriauklę prie ausies, girdi ne jūros ošimą, o
jo galvoje tekantį kraują. Tu manyje kalbi kiek garsiau, nei teka kraujas, todėl
girdžiu. Kas dar? Kvapai. Silpniausia materija. Net jai apibūdinti naudojame
skolinius iš kitų arealų. Sunkus, lengvas, gaivus. Persikų, vanilės, muskuso,
ambros. Dar: popieriaus, skalbinių, prakaito. Kvapai mažiausiai savarankiški,
atrodo, jog savaime jie neegzistuoja, juos kuria skalbiniai, vanilė, popierius,
kaip aš dabar kuriu Tave. Tik tiek, kad ir Tu gali mane kurtis, o kvapo ir
popieriaus santykis - vienakryptis. Prisimenu Tavo kvapą, esu jį išskaidęs į
segmentus, tačiau paprašytas nesurinkčiau ir neatkurčiau. Turėtum pati ateiti ir
kvepėti, to nesuvokdama. Juk užuodi tik savo kvepalus, paties kvapo ne. Tam esu
aš. Kas dar? Taip, vaizdai. Nebepavojingi, nes per keturis dešimtmečius spėjo
nusidėvėti. Veik viskas manyje jau turi savas matricas. [...] Ne, kam,
nebestebina. Orūs miestai, kur lankėmės vasarą, irgi stebino dvidešimtmetį
jaunuolį, iš kurio išaugo dabartinis aš. Nebesistebintis, veik nebestebintis.
Todėl jie niekaip negalės Tavęs replace. O Tu juos - gal. Juk vietos, kuriose
mūsų buvota, įgavo papildomų konotacijų ir dabar pasaulis į mane atsisukęs
būtent tomis vietomis. Jos skirtingos. Kai kuriose mums nebuvo gerai. Tačiau ir
jos lieka, siurbdamos tą energijos dalį, kurią sau leidome joms atiduoti. Gerųjų
vietų daugiau, tad entropija dar suvaldoma. Todėl šie vaizdai lieka. Ir
paryškina Tave, lyg seni drabužiai. Būtent seni, įprasti, nes apsirengdama
naujai Tu tarsi neigi mūsų tradiciją, leidi atminčiai pasijusti mažiau
reikalingai. Be to, tai, kad turi man neįprastų drabužių, primena, jog turi ir
daugiau man nežinomo gyvenimo. Natūralu, kad dalies jo man geriau būtų niekada
ir nesužinoti. Jau kelios valandos sėdžiu prie šito lango ir kuriuosi Tave.
Tokią, kokia, manau, ir esi, nes kurdamas naudoju vien Tavo duomenis. Nieko
nekeisdamas, gal tik kartais perintonuodamas rizikingesnius Tavo bruožus. Ne
vien su Tavim taip būnu ir kalbuosi. Žmogus, didesnę vienatvės dalį praleisdamas
prie savo palėpės lango, neišvengiamai kalbėsis ne tik su įsivaizduojamais
žmonėmis, bet ir su daiktais, net poelgiais. Seniai kalbuosi. Tačiau kuriuosi
tik moteris, vyrai man įdomūs vien kaip oponentai ir visus juos įmanoma užrašyti
tekstu, veik be nuostolių. Vyrai apskritai man savaip plokšti. Su jais galima
tik pasišnekėti, ir tik su nedaugeliu jų. Moterys kas kita, jos menkiau
įžemintos, todėl kartais visos atrodo lyg nutrenktos žaibo. Ir bendravimo
diapazonas čia - nuo meilės iki neapykantos. Nuo dailių pacukruotų paviršių iki
gelmės, pilnos užspausto riksmo. Gerai, kad esi. Gerai, kad susitinkam. Tačiau
nežinau, kas būtų, jei niekad nesiskirtume. Tai mane blokuotų. Turbūt ir Tave,
nes sakei, jog aš išliksiu amžiams tik tada, jei manęs nebus. Vadinasi, mąstome
panašiai. Vadinasi, abu kuriamės vienas kitą, tarsi kastume tunelį po Atlantu iš
priešingų pusių. Kada nors gal susitiksim vandenyno vidury. O jei ne, būsim
praleidę daugybę gražių naktų prie savo langų, tarp kurių stiklinėm kojom
bėginės lietus. Būsime jau beveik literatūra. Tada suprasim, kad pamilti
literatūrą daug lengviau, nei pamilti gyvenimą. 

BEVARDŽIAI. Jų tarsi neturėtų būti, nes brūkšniais susaistytame ir kableliais
sukapotame pasaulyje neištarti dalykai neegzistuoja. Net pervertus paseilintu
pirštu visą tą pasaulį, jų turėtume nerasti nė vienoje pastraipoje. Tiesą
sakant, jie nebūtini, o nebūtini dalykai į tikslą orientuotoje visuomenėje
nupūva savaime. Tačiau jie yra. Net jei jie ramiai gulėtų būties dugne, lyg
nemaišomos arbatos tirščiai, juos pastebėtume. Tačiau jie stovi, pakilę kaip
kobros, daugybės jų kūnų artumas jau savaime - kirtis. Nejau jie kažką esminga
mums užstoja? Svetimi. Tie žmonės, kurių nepažįstam. Mes jų nepradėjom, antraip
pažinotume. Jie dauginasi savaime. Ir mums dėl to neramu, nes visi nevaldomi
procesai baugūs. Šiek tiek ramina tai, jog nėra akivaizdžių mus jungiančių
laidininkų, juos atitvėrusi standi kitoniškumo siena, tad kartais stebėti juos
net malonu, lyg rajas akvariume. Tačiau negi negali atsitikti, jog sykį su vienu
jų susiliesite delnais, ir iš vienų gyslų į kitas žaibiškai persilies rajų
įelektrintas akvariumo vanduo. Visas. Civilizacijų istorija rodo, jog tai ne tik
įmanoma, bet ir nuolat vyksta. Dažniausiai natūra praryja kultūrą ir kalbu čia
visai ne apie Pompėją. Labiausiai baugina tai, jog nepažįstamieji neturi vardų.
Todėl jie ir yra gamtos dalis, nes vardų neturi ir vilkai, kielės, kaštonai.
Kartu su pastaraisiais, nepažįstamieji yra didžiojo kosminio ošimo dalis,
paskutinis jų stovi turbūt jau ten, kur žvaigždžių radiacija teleidžia
egzistuoti metalams bei mineralams. Nepažįstamieji, regis, niekada nesiilsi.
Kada beišeitum, jų pilnos gatvės, o troleibusai iš kažkur veža vis naujų.
Visuose tau žinomuose būstuose gyvena pažįstami, tai kur gi šitie telpa? Gal jie
visą laiką pakeliui iš - į, nes dažniausiai matai juos judančius. Iš taško į
tašką, iš tūkstančio taškų į kitą tūkstantį. Taip, banaliai panašu į skruzdes.
Skruzdės irgi kraupios, nes nebylios. Nebylus nebūna banalus ir jie (ir jos?)
tai žino. Banalybė juos kiek nukenksmintų, sušvelnintų ir prijaukintų, banalybė
ir skirta padėti tau išgyventi, tačiau, kad taptų banalūs, jie turi kartotis.
Jie visi turi kasdien atlikti kelis tuos pačius judesius. Bet, matyt, nenori ar
nesugeba, todėl jie dar pavojingesni. Kasdien jie vis kiti, tu niekada jų
neišmoksi. Tiesa, jie kažkokie simetriški, akies kraštu pastebėtuose jų elgsenos
fragmentuose slypi keistas logiškumas, lyg jie būtų didžiulis statinys iš lego
kaladėlių, o tavo akis tesugebėtų aprėpti vienintelę jo dimensiją. Panašiai
raidėms, tepažįstančioms popieriaus lapą, pasaulis turėtų atrodyti dvimatis.
Kartais jie eina ne po vieną, po kelis, ir nugirsti jų pokalbių skutai dar sykį
įrodo, jog jie antipodai. Tu supranti žodžius, tačiau tau jie nieko nesako. Tavo
kalba sukurta tam, kad aiškintų, ne klaidintų, jų - priešingai. Gal dar mėgintum
atkoduoti jų kalbą, tačiau žodžius juk supranti, nėr ką koduoti. Gal net
priešinga, nes neaišku, kokie tie jų daiktai ir su kokiomis situacijomis susiję.
Gali būti, kad tokiose situacijose atsidurti nenorėtum, o juk atkoduoti,
suprasti - vadinasi, atsidurti. Todėl geriau jų nesiklausyti, geriau, kai jie
vaikšto po vieną ir kalba mintyse. Jie gal dar nebus pastebėję, jog kalbėti
mintyse yra tam tikra prasme seklesnis veiksmas nei tiesiog galvoti. Taip jie
gal pasidarys seklesni, ims kartotis ir kada nors taps banalūs. Galėsi atsisukti
į juos ir šyptelti: aha! Laikraščiai irgi kasdien rašo tarsi apie juos. Tačiau
tarsi ir ne, nes foniniai žmonės laikraščiuose daug mažiau realūs už Romeo ir
Džuljetą, o pirmo plano figūros gal jau ir būtų pavojingos, bet tam yra du
žaibolaidžiai. Pirma, jos visada turi vardus, antra, jos visada ką nors veikia,
veikė, su jomis kas nors yra atsitikę arba jos jau negyvos. Tai konkretu, lokalu
ir tai iš esmės guodžia. Laikraštis apskritai yra vienas efektyviausių pasaulio
humanizavimo mechanizmų. Jei ne tylieji jo rytmečiai, žmonija veikiausiai vėl
būtų susiliejusi su gamta. Nepažįstamieji, tiesa, laikraščius irgi skaito,
dažniausiai parkuose ant suoliukų, tarsi slapta, tačiau laikraštis įgauna prasmę
tik su kuo nors aptartas. Tuomet įsijungia laikraščio baterijos, maitinančios
pokalbių taktikas bei mąstymų strategijas, o nepažįstamieji taip ir lieka
parkuose, vieni, tad laikraščiai jų rankose atrodo itin absurdiškai. Vis dėlto
keista, kad kai kuriuos veiksmus atlieki ir tu, ir jie. Vaikštote, kalbate,
skaitote. Tiesa, tų veiksmų, kiek pastebėjai, nėra daug, o ir esamų mažėja, nes
kuo labiau sensti, tuo mažiau tavo gyvenime veiksmų. Ar tai, kad jie, tavo
pastebėjimu, atlieka mažiau veiksmų nei tu, reikštų, jog jie už tave senesni?
Jei taip, jie pirmi numirs! Galėsi dar keletą metų pagyventi saugiai ir erdviai,
toks ir yra senatvės etalonas. Vis dėlto turėtų būti kokia nors išeitis, nuo jų
reikėtų kuo greičiau detoksikuotis, juos reikėtų kažkaip prisijaukinti, atspėti,
ištarti. Kas nors, kaip Dievas kadaise, turėtų atspėti jų vardus. Dievas juk
nedavė vardų, atspėjo, tigras juk ir prieš tai buvo tigras. Tad visai įmanoma
įsivaizduoti, jog jie kažkur nukišę tuos vardus turi. Ir gal kas nors vieną rytą
išdrįs žengti tarp jų ir išspėlios juos visus iki vieno? Ir gal tai būsi tu? Kuo
tu vardu? 

LIETUVOS RESPUBLIKOS SEIMAS NUTARIMAS DĖL LIETUVOS KULTŪROS POLITIKOS KAITOS
GAIRIŲ PATVIRTINIMO 2010 m. birželio 30 d. Nr. - 977 Vilnius Lietuvos
Respublikos Seimas, atsižvelgdamas į tai, kad kultūra yra valstybės pamatas, kad
kultūra ir kūrybiškumas yra svarbiausi Lietuvos ištekliai ir kultūros padėtis
Lietuvoje reikalauja kritinio požiūrio, dėmesio ir teigiamų pokyčių, taip pat į
būtinybę išsaugoti visuomenės kultūrinį tapatumą ir suteikti kultūrai
prioritetinės valstybės remiamos srities statusą, nutaria: 1 straipsnis.
Patvirtinti Lietuvos kultūros politikos kaitos gaires (pridedama). 2 straipsnis.
Pasiūlyti Lietuvos Respublikos Vyriausybei parengti ir patvirtinti Lietuvos
kultūros politikos kaitos gairių įgyvendinimo priemonių planą iki 2010 m.
gruodžio 1 d. 3 straipsnis. Nutarimas įsigalioja nuo priėmimo. SEIMO PIRMININKĖ
IRENA DEGUTIENĖ PATVIRTINTA Lietuvos Respublikos Seimo 2010 m. birželio 30 d.
nutarimu Nr. - 977 LIETUVOS KULTŪROS POLITIKOS KAITOS GAIRĖS Lietuvos kultūros
politikos kaitos tikslas – atnaujinti Lietuvos kultūros politikos modelį, kuris
padėtų atskleisti, išsaugoti ir plėtoti visuomenės kultūrinį tapatumą ir
kūrybinį potencialą. Šiam tikslui įgyvendinti numatomos šios Lietuvos kultūros
politikos kaitos gairės: 1) įtvirtinti kultūrą kaip strateginę valstybės raidos
kryptį, teikiant prioritetą kultūros politikai; 2) reformuoti ir demokratizuoti
kultūros valdymą, plėtojant kultūros savireguliaciją; 3) gerinti esamą kultūros
sistemos finansavimą, užtikrinant kultūros sektoriaus uždirbtų pinigų grąžą
kultūrai; 4) užtikrinti autorių teisių ir gretutinių teisių aukšto lygio
apsaugą, didinti Lietuvos kūrėjų intelektinį kapitalą ir juo pagrįstą kūrybinių
industrijų konkurencingumą; 5) ugdyti kultūrines žmogaus kompetencijas ir
kūrybingumą visą jo gyvenimą; 6) formuoti bendrą integralios paveldo apsaugos
politiką; 7) užtikrinti Lietuvos darnų vystymąsi, derinant paveldosaugos ir
aplinkosaugos tikslus su urbanistine plėtra ir erdviniu planavimu; 8) didinti
kultūros prieinamumą visoje Lietuvoje; 9) plėsti Lietuvos kultūrinę erdvę,
vienijant Lietuvos atstovus pasaulyje; 10) konceptualiai, kryptingai siekiant
ilgalaikių tikslų, skleisti Lietuvos kultūrą užsienyje. 1. Įtvirtinti kultūrą
kaip strateginę valstybės raidos kryptį, teikiant prioritetą kultūros politikai
Lietuvos visuomenės kūrybiniai gebėjimai – tai pagrindiniai jos tvarumo ir
konkurencingumo ištekliai. Kultūra ir kūrybingumas – tai demokratijos ir laisvos
asmenybės saviraiškos prielaida. Kūrybingumas užtikrina visuomenės gebėjimus
išsaugoti ir perduoti tradicijas, gebėjimus atnaujinti savo institucijas, diegti
naujoves, prisitaikyti prie naujų aplinkybių. Kultūra ir menas nuo mažens ugdo
asmenybės iniciatyvumą, saviraišką, pasitikėjimą savimi, sintetinį mąstymą,
emocinį intelektą. Kultūra ir menas formuoja kūrybiškumui palankią aplinką,
skatina pilietiškumą, toleranciją, gerus socialinius santykius, intelektine
nuosavybe pagrįstos kūrybos ir žinių ekonomikos plėtrą. Menas ir kultūros
paveldas teikia visuomenei vertingų kūrybos pavyzdžių, moko juos vertinti, ugdo
meninį skonį, skatina visuomenę prasmingai gyventi, ugdo jos teigiamas emocijas
ir didina pasitenkinimo jausmą. Šiuo metu kultūra ir menas, taip pat su kultūra
susiję ekonomikos, socialinės sanglaudos, darnios aplinkos aspektai, nėra
valstybės politikos prioritetinė sritis. Tai rodo kultūros finansavimas
valstybės ir savivaldybių biudžetų lėšomis, menkas kultūros vaidmuo įgyvendinant
įvairius sektorius jungiančias iniciatyvas. Institucijos nepakankamai
bendradarbiauja plėtodamos kultūrinį švietimą, kūrybines industrijas, kurdamos
darnią aplinką, didindamos socialinę sanglaudą. Kultūros politika yra atskirta
ir nuo kitų sričių. Būtina: 1) numatant ilgalaikę Lietuvos strategiją kultūrą
laikyti strategine valstybės raidos kryptimi; 2) kultūros politiką susieti su
kitomis valstybės politikos sritimis ir sukurti veiksmingą institucijų
bendradarbiavimo modelį. Suteikti platesnius įgaliojimus Kultūros ministerijai
vykdant įvairius sektorius jungiančią politiką kartu su kitomis ministerijomis
(švietimo ir kultūros, ūkio ir kultūros, aplinkos, urbanistikos ir paveldo,
finansų ir kultūros, socialinių reikalų ir kultūros, tarptautinių santykių ir
kultūros). 2. Reformuoti ir demokratizuoti kultūros valdymą, plėtojant kultūros
savireguliaciją Per pastaruosius 20 metų viešojo administravimo institucijos
Lietuvoje sparčiai keitėsi, bet tai labai mažai veikė Kultūros ministerijos
administracinę struktūrą, kultūros politikos formavimą ir įgyvendinimą.
Dabartinė Kultūros ministerijos struktūra trukdo įvertinti įvairių kuruojamų
sričių specifiką, ypač kai kurių iš jų tarpdisciplininį pobūdį, savitą santykį
su visuomene ir kitomis valstybės politikos sritimis. Šiuo metu taikomas
kultūros politikos formavimas ir įgyvendinimas yra neefektyvus, neleidžia
tinkamai reaguoti į iššūkius ir užtikrinti kultūros procesų tęstinumo ir
atsinaujinimo. Lietuvoje iš esmės nebuvo pakeistas iš sovietinių laikų
paveldėtas kultūros įgyvendinimo modelis ir jos institucinis pobūdis,
neužtikrinta kultūros savireguliacija. Sustiprėjusi valstybinės kultūros
įgyvendinimo politikos ir visuomenės kultūrinių interesų priešprieša nesukūrė
saugios, sveikos konkurencinės aplinkos, sudarančios sąlygas kultūrinėms
iniciatyvoms, ir netgi priešingai – susilpnino pasitikėjimą valstybės vaidmeniu
puoselėjant kultūrą, iškėlė daug klausimų dėl valstybės lėšų panaudojimo
kultūros politikai įgyvendinti efektyvumo ir skaidrumo. Labai stinga kultūros
procesų analizės ir jų stebėsenos, poveikio vertinimo, todėl jie nėra efektyviai
valdomi. Būtina: 1) demokratizuoti kultūros politikos modelį – atskirti
politikos formavimą ir įgyvendinimą, Mokslo tarybos pavyzdžiu įsteigiant
Kultūros tarybą; 2) optimizuoti kultūros įstaigų tinklus ir modernizuoti
kultūros infrastruktūrą, kad jos finansavimas būtų efektyvesnis; 3) sukurti
nuolatinę kultūros procesų stebėsenos, analizės, poveikio vertinimo ir
strateginio planavimo sistemą, skatinti kultūros procesų mokslinius tyrimus. 3.
Gerinti esamą kultūros sistemos finansavimą, užtikrinant kultūros sektoriaus
uždirbtų pinigų grąžą kultūrai Šiuo metu nėra išsamaus Lietuvos kūrybos
ekonomikos vertinimo, tačiau, statistiniais duomenimis, Lietuvos kūrybinis
sektorius sukuria apie 5 procentus šalies bendrojo vidaus produkto (toliau –
BVP). Tai rodo, kad dabartinis kultūros srities finansavimas yra netinkamas ir
neteisingas, nes kultūrai skiriamos lėšos neadekvačios jos sukuriamai pridėtinei
vertei. Būtina: 1) skiriamas kultūrai valstybės biudžeto lėšas laikyti ilgalaike
investicija į šalies socialinę sanglaudą ir kultūra grįstos ekonomikos plėtrą;
2) atsisakyti požiūrio į kultūrą kaip į išlaikytinę, o jai skiriamas valstybės
biudžeto lėšas laikyti ilgalaike investicija; 3) sukurti kultūros ekonomikos
indėlio į BVP skaičiavimo metodiką; 4) siekti, kad iki 2020 metų į kultūrą ir
kūrybos ekonomiką valstybė investuotų adekvačiai kultūros indėliui į valstybės
pažangą ir šios srities sukuriamo BVP daliai. 4. Užtikrinti autorių teisių ir
gretutinių teisių aukšto lygio apsaugą, didinti Lietuvos kūrėjų intelektinį
kapitalą ir juo pagrįstą kūrybinių industrijų konkurencingumą Dabartine kultūros
politika pirmiausia siekiama išlaikyti esamą institucijų struktūrą. Kuriantis
žmogus Lietuvoje nėra pagrindinis kultūros politikos adresatas, todėl iki šiol
nėra sukurta veiksmingų mechanizmų, kurie užtikrintų palankias kūrėjų profesinės
veiklos sąlygas ir įtvirtintų jų statusą visuomenėje. Lietuvoje veikianti
autorių ir gretutinių teisių apsaugos sistema dar negarantuoja pakankamos
autorių teisių ir gretutinių teisių apsaugos, ne visada užkertamas kelias
nelegaliems intelektinės nuosavybės naudojimo būdams, visuomenė nepakankamai
suvokia autorių teisių apsaugos svarbą. Tik valstybėje, kurioje garantuojama
tinkama intelektinės nuosavybės apsauga, gali klestėti kultūra, kūrėjai jaučiasi
įvertinti ir turi motyvaciją kurti, o kūrybinių industrijų atstovai gali drąsiai
investuoti į kūrybos produktų kūrimą ir konkuruoti pasaulio rinkose. Autorių
teisių ir gretutinių teisių apsauga turi tapti kūrėjų ir visuomenės civilizuotų
santykių pagrindu, tik tada intelektinė nuosavybė taps Lietuvos kūrybinių
industrijų konkurencingumo garantu. Todėl Lietuvoje turi būti užtikrinta Europos
Sąjungos teisės aktus ir Lietuvos Respublikos pasirašytas tarptautines sutartis
atitinkanti autorių teisių ir gretutinių teisių aukšto lygio apsauga. Pirmiau
išvardyti mechanizmai, taip pat visuomenės kultūrinės kompetencijos ir kūrybinių
gebėjimų ugdymas visą gyvenimą skatina nuolatinį visuomenės kūrybingumo ugdymą
ir atsinaujinimą. Kūrybingumas – tai vienas labiausiai vertintinų asmens
gebėjimų. Meninė kūryba įvairiais būdais praturtina asmens ir visuomenės
gyvenimą, tai yra esminė visos žmonijos bendrakultūrinio pagrindo dalis. Kūrybos
laisvė – tai viena pamatinių asmens teisių, kūrybos produktų sklaida – tai
kultūros įvairovės ir atvirumo pagrindas. Kūrybingumas ir novatoriškumas – tai
modernios visuomenės ir valstybės pažangos veiksnys, svarbiausias kultūros
ekonomikos išteklius. Globalizacija yra tiesiogiai susijusi su Lietuvos
kūrybinių industrijų gebėjimu konkuruoti pasaulio rinkose, laimėti šioje
konkurencinėje kovoje, sulaukti naujų investicijų į įvairių sričių kūrybines
industrijas. Todėl kultūros politika neturi ignoruoti tarptautinių ekonominių
santykių. Būtina: 1) kultūros politikoje deramą dėmesį skirti intelektinei
nuosavybei, užtikrinti Europos Sąjungos teisės aktų ir Lietuvos Respublikos
pasirašytų tarptautinių sutarčių reikalavimus atitinkančią autorių teisių ir
gretutinių teisių aukšto lygio apsaugą, skatinant žinių visuomenės ir naujų
technologijų plėtrą, atitinkamai plėsti ir tobulinti autorių teisių ir
gretutinių teisių apsaugą, kartu sudaryti visuomenei galimybes teisėtai naudotis
autorių teisių saugomais kūriniais bibliotekose. 2) remiant kūrybą ir
kūrybingumą: – sudaryti tinkamas sąlygas profesionalių menininkų kūrybai; –
remti aukštos vertės žiniomis ir kūrybiniais gebėjimais grindžiamą profesionalių
menininkų veiklą; – užtikrinti deramą profesionalios kūrybos sklaidą Lietuvoje
ir užsienyje; – stiprinti meno poveikį visuomenei, kuriant kultūros
bendradarbiavimo su kitais sektoriais modelius; 3) skatinant meninės kūrybos
įvairovę ir kultūros sektoriaus nepriklausomumą: – pirmenybę teikti turinio
kokybei; – efektyviau plėtoti į kokybę orientuotą kultūros institucijų veiklą;
4) sudaryti palankias sąlygas Lietuvos kūrybinių industrijų plėtrai šalyje ir
sėkmingai konkurencijai užsienyje. 5. Ugdyti kultūrines žmogaus kompetencijas ir
kūrybingumą visą jo gyvenimą Kultūrą ir kūrybingumą suvokiant kaip išteklius,
ryškėja aktyviai kuriančio ir dalyvaujančio kultūriniame gyvenime asmens svarba.
Todėl būtina ne tik tenkinti visuomenės kultūrinius poreikius, bet ir nuo mažens
ugdyti žmogaus gebėjimus dalyvauti kultūriniame gyvenime, kritiškai vertinti,
priimti ir kūrybiškai panaudoti informaciją. Kita vertus, kuriant palankias
sąlygas, būtina ne tik ugdyti šiuos gebėjimus, bet ir užtikrinti kuo platesnį
kultūros prieinamumą ir sklaidą viešojoje informacinėje erdvėje. Žinių
visuomenei, kaip ir kūrybos visuomenei, reikia žmonių, turinčių puikią
vaizduotę, išlavintą kritinį mąstymą, intuiciją, logiką ir estetikos pojūtį. Be
to, jauni žmonės, nejaučiantys sąsajų su savo kultūrinėmis tradicijomis,
rizikuoja prarasti tapatumą su savo bendruomene, aplinka, tauta ir net savo
pačių tapatumą. Viešosios bibliotekos sudaro sąlygas žmogui plėtoti prasmingo ir
laimingesnio gyvenimo perspektyvas – atnaujinti žinias, mėgautis literatūra,
domėtis istorija ir naujovėmis, siekti geresnės karjeros, integruotis į
bendruomenę, priimti savarankiškus sprendimus ir dalyvauti visuomenės gyvenime.
Biblioteka yra bazinė išsilavinusios ir kūrybingos visuomenės institucija,
suteikianti visuomenės nariams nemokamą prieigą prie mokslo ir meno kūrinių
įvairovės bei naujų informacinių technologijų ir veikianti kaip atsvara
komercinei pasiūlai ir vartotojiškos visuomenės vertybių propagandai.
Bibliotekos išplečia ir papildo mokyklų ir švietimo sistemos veiklą. Mokyklos,
bibliotekos, muziejai ir kita visą gyvenimą supanti švietimo aplinka kiekvienam
Lietuvos gyventojui turi suteikti galimybių atsiskleisti ir dalyvauti
kultūriniame gyvenime, gilinti savo kultūrines žinias, ugdyti savo kūrybiškumą
ir taikyti jį kasdieniame gyvenime. Kultūra ir švietimas, papildydami vienas
kitą, kuria palankias sąlygas visapusiškai, kūrybingai, sugebančiai sėkmingai
prisitaikyti prie nuolatinių pokyčių asmenybei lavintis ir tobulėti visą
gyvenimą. Viena esminių kultūros ir meno institucijų funkcijų yra skleisti
kultūrą, kurti patrauklią, pažinimo džiaugsmą teikiančią aplinką, kultūriškai
šviesti visuomenę, ugdyti Lietuvos gyventojų pasitikėjimą savimi, skatinti
didžiuotis savo šalies kultūros paveldu, gyvąja etninės kultūros tradicija ir
kūryba. Būtina: 1) visoje šalyje organizuoti išsamų ir kokybišką formalųjį ir
neformalųjį meninį ugdymą; 2) formaliojo švietimo sistemoje svarbią vietą skirti
kultūriniam švietimui ir visose ugdymo programose skatinti kūrybiškumą; 3)
nuosekliai rengti aukštos kvalifikacijos kultūros ir meno pedagogus bei
profesionalius kultūros vadybininkus; 4) kaupti ir dokumentuoti šalies kūrybos
produktus, sudaryti sąlygas juos pažinti ir jiems plisti; 5) plėtoti visuomenės
kultūrinį švietimą ir kūrybiškumą ir nustatyti, kad kiekvienas valstybės
remiamas kultūros projektas privalo turėti ir edukacinį komponentą; 6) puoselėti
vaikų ir jaunimo kultūrą; 7) stiprinti kultūrinį švietimą visuomenės informavimo
priemonėse; 8) padaryti viešąją erdvę ir bendrą kultūros lauką palankesnius
lituanistiniam ugdymui. 6. Formuoti bendrą integralios paveldo apsaugos politiką
Kultūros paveldas – tai neatskiriama šalies ir jos piliečių tapatumo dalis,
vienas svarbiausių valstybės nacionalinio saugumo garantų. Kultūros paveldas
plačiąja prasme suprantamas kaip materialusis – jį sudaro kilnojamosios ir
nekilnojamosios vertybės, ir nematerialusis – jo esmė yra iš kartos į kartą
perduodamos tradicijos, žinios ir gebėjimai, kultūrinis istorinis kraštovaizdis,
atspindintis žmogaus sambūvį su aplinka. Paveldo išsaugojimas ir panauda
šiuolaikinės visuomenės poreikiams, akademiniai tyrimai, paveldo atskleidimas ir
įvertinimas, jo prieinamumas, svarbaus Lietuvai paveldo užsienyje nustatymas –
visa tai yra neatskiriama valstybės kultūros politikos dalis. Tokia politika
užtikrina nacionalinės kultūros gyvybingumą, saugumą, telkia visuomenę, suteikia
jai bendrų vertybių, bendrų tapatumo atpažinimo bruožų, apibrėžia šiuolaikinio
gyvenimo sąlygas ir skatina kūrybą. Paveldas – tai svarbi, pridėtinę vertę
kurianti ūkio dalis, kurią tvarkant ir naudojant turi būti išsaugotos visos
paveldo vertės ir nepažeistos ateinančių kartų teisės. Valstybinė paveldosauga,
grindžiama holistiniais, aplinkosaugos, socialinės integracijos ir prevencinės
paveldosaugos principais, turi padėti išsaugoti materialųjį paveldą ir deramai
perduoti ateities kartoms tradicijas, saviraiškos būdus, vertybes, tapti
harmoningos aplinkos ir tolygaus vystymosi garantu. Būtina: 1) plėtoti
materialaus ir nematerialaus kultūros paveldo fundamentinius ir taikomuosius
mokslinius tyrimus integruojant paveldosaugos, mokslo ir studijų institucijų
potencialą; 2) atlikti kompleksinę sistemos analizę ir, įvertinus kultūros
paveldo išsaugojimo priemonių efektyvumą ir rezultatyvumą, pertvarkyti
materialaus ir nematerialaus kultūros paveldo sektoriaus finansavimo principus,
tobulinti teisinę bazę; 3) tinkamai kaupti, tvarkyti (konservuoti, restauruoti,
taikyti kitas reikalingas priemones) ir naudoti paveldą jį tausojant ir taip
išsaugant ateities kartoms; 4) sudaryti sąlygas visuomenei dalyvauti
paveldosaugos procesuose ir užtikrinti deramą informacijos apie paveldą sklaidą.
7. Užtikrinti darnų vystymąsi, derinant paveldosaugos ir aplinkosaugos tikslus
su urbanistine plėtra ir erdviniu planavimu Lietuvos darnus vystymasis
suprantamas pernelyg siaurai ir nesudaro tinkamų sąlygų su paveldosaugos ir
aplinkosaugos tikslais suderintai urbanistinei plėtrai ir erdviniam planavimui.
Lietuvos darniam vystymuisi būtinas racionalus ir pagrįstas paveldosaugos,
aplinkosaugos ir urbanistikos specialistų dialogas. Todėl būtina didinti
kultūros ir švietimo svarbą Lietuvos darnaus vystymosi politikoje. 8. Didinti
kultūros prieinamumą visoje Lietuvoje Vis dar didėjantis kultūros atotrūkis tarp
centro ir periferijos menkina visos Lietuvos kultūros vertę, neužtikrina
gyvenimo kokybės, didina gyventojų socialinę atskirtį. Kultūros prieinamumo ir
kultūrinio gyventojų aktyvumo netolygumai yra tiesiogiai susiję su socialinės
sanglaudos stoka ir gyvenimo kokybės lygio skirtumais, todėl tolygi kultūros
sklaida, jos prieinamumas visoje šalies teritorijoje, tinklinė kultūros plėtra
yra svarbi gyvenimo kokybės visoje šalyje sąlyga. Šiuolaikinio žmogaus gerovė
priklauso ir nuo jo gebėjimo suvokti vykstančius procesus, prisitaikyti prie
šiuolaikinio gyvenimo pokyčių. Viena esminių kultūros paskirčių yra gyvenimą
įprasminančių simbolių kūrimas, puoselėjimas, aiškinimas, saugojimas. Švietimas
ir kultūra plėtoja žmogaus gyvenimo prasmių suvokimą, prasmių, pasakojimų,
vaizdų, garsų lauką, be kurių žmogaus gyvenimas nuskurstų, taptų beprasmis,
niūrus. Kultūra formuoja ir turtina žmogaus asmenybę. Tikslingai formuojama ir
įgyvendinama kultūros politika didina Lietuvos žmonių gerovę ir gyvenimo
džiaugsmo pojūtį. Kultūra, gerindama visų Lietuvos gyventojų gyvenimo kokybę ir
keisdama vertybių sistemą, daro šalį patrauklesnę, ugdo gyventojų kultūrinę
savimonę. Būtina: 1) formuoti bendrą ūkio ir kultūros politiką ir įgyvendinti ją
regionuose, parengus Kultūros tarybos administruojamą regionų kultūros plėtros
programą; 2) spartinti tolygią kultūros sklaidą ir kūrybiškumą regionuose –
gerinti kultūros prieinamumą, plėsti modernių kultūros formų įvairovę,
pasitelkus švietimą stiprinti kultūros poreikį; 3) skatinti kultūra grįstos
ekonomikos plėtrą regionuose, stiprinti regionų savitumą ir kūrybingai jį
panaudoti; 4) sudaryti palankias sąlygas vietos bendruomenių meninei
saviraiškai, skatinti kultūrinį gyvenimą ir naujas žmonių bendravimo formas,
ugdyti socialinius ir pilietinius jų gebėjimus; 5) sudaryti tinkamas sąlygas
kūrybiškumui ir novatoriškumui plėtoti regionuose; 6) sudaryti palankias sąlygas
plėtoti visų meno šakų ir žanrų mėgėjų meno veiklą, kaip būdą nacionaliniam
kultūros paveldui išsaugoti, dainų švenčių tradicijoms ir regionų kultūrai
plėtoti, ir siekti įtraukti į ją daugiau bendruomenių, kolektyvų, individų. 9.
Plėsti Lietuvos kultūrinę erdvę, vienijant Lietuvos atstovus pasaulyje Lietuvos
Respublikos Konstitucijoje įtvirtinta prigimtinė žmogaus ir lietuvių tautos
teisė laisvai gyventi ir kurti savo tėvų ir protėvių žemėje – nepriklausomoje
Lietuvos valstybėje. Siekdami žmogaus ir tautos laisvės savarankiškai kurti savo
gyvenimą, prieš 20 metų susitelkę Lietuvos žmonės taikiu būdu atkūrė Lietuvos
valstybę. Pirmųjų Lietuvos kultūros kongresų metu išryškėjęs poreikis reformuoti
kultūros politiką buvo neatsiejamas nuo tikėjimo dvasiniu Lietuvos atgimimu,
pagrįstu iš ilgametės priespaudos išlaisvintu tautos etnosu, ilgaamžėmis
tautinės lietuvių kultūros tradicijomis, kultūriniu, dvasiniu ir moraliniu
tautos tapatybės branduoliu. Vis dėlto sėkmingą integraciją į Europos Sąjungą
lydinti didelė emigracijos banga rodo susilpnėjusį Lietuvos žmonių kultūrinį
bendrumą, priklausomybę Lietuvos kultūros erdvei, stiprėjantį norą pasinaudoti
judėjimo laisve ir siekti asmeninės materialinės naudos, naujų potyrių.
Emigracija taip pat netiesiogiai rodo sumažėjusį Lietuvos kultūros prestižą ir
susilpnėjusią motyvaciją tapatintis su Lietuvos kultūra. Globaliu reiškiniu
tapęs žmonių judumas kelia naujų iššūkių Lietuvos kultūros politikai, skatina
keisti požiūrį į visuomenės, bendruomenių ir joms atstovaujančių individų
tapatybes, kitaip aiškinti lietuvybės sampratą, pakeičiant su tam tikra
teritorija siejamą tapatybės idėją dinamiška, tinkline, atvira šiuolaikinės
visuomenės procesams tapatybe. Atitinkamai kultūros politika turėtų būti siejama
ne tik su dabartine Lietuvos teritorija, bet ir aprėpti visą emigracijos tinklą,
kuriant ir palaikant juos jungiančią Lietuvos kultūros erdvę. Būtina: 1)
užtikrinti lietuvių kalbos gyvybingumą; 2) kultūros politiką sieti ne tik su
dabartine Lietuvos teritorija, bet aprėpti visą emigracijos tinklą, pagal
galimybes sudaryti sąlygas kurti, skleisti kūrybos rezultatus ir tenkinti
kultūros poreikius; 3) sudaryti palankias sąlygas migrantams dalyvauti Lietuvos
kultūros procesuose; 4) rūpintis Lietuvos kultūros paveldu užsienyje. 10.
Konceptualiai, kryptingai siekiant ilgalaikių tikslų, skleisti Lietuvos kultūrą
užsienyje Dabartinė Lietuvos kultūros sklaida užsienyje yra fragmentiška, ji
neturi aiškių krypčių ir tikslų, užtikrinančių suderintą, nusistatytais
prioritetais pagrįstą, į rezultatus orientuotą Lietuvos kultūros sklaidą.
Kultūrų dialogas rodo šalies politinį, ekonominį stabilumą, leidžia pažinti jos
gyventojų vertybes, gyvenimo būdą, kūrybingumą ir išprusimą, skatina idėjų ir
informacijos mainus, ugdo kitų kultūrų savitumo suvokimą. Tiesioginiai kultūrų
mainai ir bendradarbiavimas stiprina abipusį supratimą, atvirumą, pasitikėjimą
šalimi ir jos žmonėmis. Kryptinga Lietuvos kultūros sklaida užsienyje siekiama
ilgalaikių pageidautinų rezultatų: didinti kultūros atvirumą, stiprinti
politinius ir ekonominius ryšius, gerinti Lietuvos įvaizdį. Būtina: 1)
suformuluoti aiškias ilgalaikes kultūros sklaidos užsienyje kryptis; 2) sukurti
veiksmingą kultūros sklaidos užsienyje koordinavimo sistemą; 3) suaktyvinti
tarptautinį menininkų ir kultūros institucijų bendradarbiavimą, sudarant sąlygas
jam toliau plėtotis; 4) išryškinti, stebėti ir atnaujinti Lietuvos kultūros
politikos sąsajas su Europos ir pasaulio valstybių kultūros politika. 11.
Pagrindiniai siekiniai Plėtojant Lietuvos kultūrą, būtina: 1) parengti ilgalaikę
valstybės pažangos strategiją; 2) numatyti kultūros veiksmų programos parengimą,
įgyvendinant Europos Sąjungos struktūrinių fondų paramos Lietuvai 2014 – 2030
metais perspektyvą; 3) sukurti veiksmingą tarpinstitucinio bendradarbiavimo
modelį; 4) parengti teisės aktus, būtinus Kultūros tarybai įkurti iki 2012 m.
sausio 1 d.; 5) parengti teisės aktus, skatinančius kultūros rėmimą; 6)
patobulinti autorių teisių ir gretutinių teisių apsaugos sistemos modelį,
siekiant, kad autorių teisių ir gretutinių teisių turėtojų gaunama nauda
pasiektų Europos Sąjungos vidurkį; 7) siekti, kad visuomenės dalyvavimas
kultūrinėje veikloje iki 2015 metų atitiktų Europos Sąjungos vidurkį; 8)
parengti Valstybinę kultūros paveldo apsaugos strategiją; 9) iki 2011 m.
gruodžio 1 d. parengti regionų kultūrinės plėtros programą; 10)
bendradarbiaujant su Švietimo ir mokslo ministerija parengti regionų kultūrinio
švietimo ir suaugusiųjų kultūrinio užimtumo programą; 11) parengti kultūrinių
industrijų plėtros regionuose programą; 12) sukurti emigrantų įtraukimo į
Lietuvos kultūros procesus modelį ir tobulinti teisinę bazę; 13) sukurti
Lietuvos kultūros paveldo užsienyje saugos ir priežiūros programą; 14) sukurti
aiškias ilgalaikes Lietuvos kultūros sklaidos užsienyje kryptis ir koordinavimo
sistemą; 15) parengti kitus teisės aktus, būtinus Lietuvos kultūros politikos
kaitos gairėms įgyvendinti. 12. Lietuvos kultūros politikos kaitos gairių
įgyvendinimas 1. Lietuvos Respublikos Vyriausybė, remdamasi šiomis kaitos
gairėmis ir bendradarbiaudama su visuomenės interesų grupėmis, parengia Lietuvos
kultūros politikos kaitos gairių įgyvendinimo priemonių planą, pagrįstą
finansiniais valstybės įsipareigojimais – ilgalaikiu kultūros finansavimo,
investicijų į kultūrą planu, privataus kapitalo ir Europos struktūrinių fondų
lėšų pritraukimo ir skyrimo Lietuvos kultūrai projektu. 2. Lietuvos Respublikos
Vyriausybė, remdamasi Lietuvos kultūros politikos gairėse nurodytais pagrindais
ir kultūros plėtojimo siekiniais, koordinuoja priemonių plano įgyvendinimą bei
stebėseną ir prireikus teikia siūlymus jam tobulinti. 3. Lietuvos kultūros
politikos kaitos gairių priemonių plano bendrąją priežiūrą atlieka Lietuvos
Respublikos Seimas. Lietuvos Respublikos kultūros ministras kasmet iki kovo 1
dienos pateikia Lietuvos Respublikos Seimui Lietuvos kultūros politikos kaitos
gairių priemonių plano įgyvendinimo ataskaitą. 

ATEIVIAI. Dvidešimtas amžius buvo pamišęs dėl ateivių iš kosmoso. Žmonės
kaišiodavo vieni kitiems nuotraukas su skraidančiomis lėkštėmis, pasakodavo, kad
buvo pagrobti, kad jiems pavyko užmegzti kontaktus su nežemiškomis būtybėmis, o
kartais – kad jie patys ateiviai. Man asmeniškai teko pažinti tiktai vieną
ateivį, kurį laiką netgi gyvenau su juo viename bute. Jis buvo gerai
užsimaskavęs ir niekuo nesiskyrė nuo mūsų. Jeigu ne keistas elgesys, niekad
nebūčiau net įtaręs, jog tai ne žemės gyventojas. Įtarimą man keldavo tai, kad
jis nuolat manęs ko nors klausinėdavo, netgi pačių elementariausių, kvailiausių
dalykų, kurie tiesiog akivaizdūs. Tokie dalykai gali rūpėti tik ateiviams,
renkantiems medžiagą apie mus, žemės gyventojus. Pavyzdžiui, jeigu skaitydavau
knygą, jis klausdavo: „Skaitai? “ O jeigu rūkydavau laiptinėje, klausdavo:
„Rūkai? “ Manau, tokiu būdu jis kokiame nors savo ateiviškame vadovėlyje
aprašytą veiksmą sutapatindavo su greta užrašyta sąvoka, ir, išgirdęs mano
atsakymą, prie šios užduoties padėdavo kokį nors paslaptingą kosminį kryželį ar
paukščiuką. O jeigu neklausinėdavo, tai keistai elgdavosi: slankiodavo iš kampo
į kampą, kartkartėmis, sunkiai šnopuodamas, sustodavo prie kambarėlio, kuriame
gyvenau, durų ir klausydavosi. Nematydavau jo, bet jausdavau, nes ateiviai turi
labai stiprų energetinį lauką, nematomais čiuptuvais prisijungia prie tavęs ir
siurbia reikalingą jiems informaciją. Vienu metu net galvojau, kad reikėtų
kambario duris apkalti kokiu nors švinu ar kita radiacijos nepraleidžiančia
medžiaga. Jis sakydavo, kad yra mano uošvis, bet aš tuo netikiu. Jis buvo
tikriausias ateivis, turėjęs kažkokią slaptą misiją, kurios taip niekad ir
nesužinojau, nes greitai išsikrausčiau iš to buto, ir iš to gyvenimo. 

AUTOMOBILIS. Automobilis toks didelis daiktas, kad jį net daiktu vadinti
nepadoru. Jis peraugęs daikto definiciją. Kaip butas ar namas. Arba kapas.
Daiktas, į kurį tu telpi, kurio negali pernešti, pastumti arba sugalvojęs
išmesti jį į šiukšlių konteinerį. Jeigu nori ką nors su juo padaryti, turi pats
truputį tapti daiktu, t. y. jo dalimi. Daugelis vyrų savo automobilius myli
labiau negu savo žmonas. Aš savo automobilių visuomet šiek tiek privengiau.
Visuomet jaučiuosi esąs tik priedas jų salonuose. Ir ne pats reikalingiausias.
Su automobiliu, kaip nė su vienu kitu daiktu (pavyzdžiui, skrudintuvu ar
sulčiaspaude), pamažu susisieja nemažai įvairių sentimentų ir prisiminimų. Mano
baltą „Ford Sierrą “nuolat kas nors daužė: tai aš pats, tai kas nors kitas.
Nerasi vairuotojo, kuriam nebūtų malonu matyti, kaip daužomas svetimas
automobilis. Sunkiai surasi sveiko proto vairuotoją, kuris nekentėtų matydamas,
kaip niokojamas jo automobilis. Panašus jausmas būna sapne – matai ką nors
baisaus, tarsi sulėtintai, suvoki, kad tai sapnas, bet vis tiek išgyveni baimę.
Einu į stovėjimo aikštelę ir sapnuoju – į mano „Fordą “lekia „Golfas “. Atbulas,
dideliu greičiu. Stebiuosi, beveik žaviuosi vairuotojo drąsa ir polėkiu – jis
juk sustos per keletą centimetrų nuo mano užpakalinio buferio... Juk sustos,
tiesa? Ne, nesustos? Sustos ?! Ne! Jeigu lekiantis automobilis atrodė tarsi
sulėtintas, tai smūgis įvyksta labai realiame laike, kone pagreitintai. Fordas
priekiniais ratais net užšoka ant aukšto bordiūro, o „Volksvagenas “atšoka
atgal. Prie „VW Golf “vairo sėdi moteris, bent jau nereikia spręsti nykių
vyriškų problemų – duot į snukį ar elgtis padoriai, t. y. pačiam gaut. Laba
diena, sakau vairuotojai, gerai važiuojate, labas, atsako ji rusiškai, ir vėl
jungia pavarą, ir vėl, po velnių, ima važiuoti atbula, tarsi norėdama pribaigti
ir taip jau išsižiojusį mano transporto galą. Ne į tą pusę judat, sakau
atsargiai, bijodamas užgauti feminizmo judėjimą. Ko jinai, kalė (rusiškai „suka
“), ne į tą pusę važiuoja, klausia manęs vairuotoja. Tai dėl telepatijos
problemų, automobiliai dar neišmoko skaityti žmogaus minčių, sakau jai, nors
Japonijoj gal jau ir išmoko, viskas dabar taip greitai keičiasi. Nesuprantu,
žiūri jinai išpūtusi akis. Jūs jungiat atbulinę pavarą, o norit, kad judėtų
pirmyn, aiškinu žinovo balsu (tai toks pasipūtimo ir koktaus atsainumo sklidinas
balsas, ypač būdingas vyrams, kurie ką nors aiškina moterims apie techniką arba
sportą). Matote, sakau nutaisęs minėtąjį balsą, kai kuriuose automobiliuose,
tarp jų ir „VW Golf “, atbulinė pavara įjungiama ta pačia kryptimi kaip ir
pirmoji. Dėl neįgudimo kai kurie žmonės painioja. Vėliau viskas buvo tik dar
blogiau: pradėjome bendrauti, nuvažiavome į jos butą naujame rajone, užmezgėme
paviršutiniškus santykius... Ir tą akimirką, kai paėmiau iš jos pinigus būsimam
remontui, jaučiausi paskutinis kiaulė. Kažkas manyje lemiamą akimirką išskysta,
pro visas siūles ima veržtis apipuvęs žmogiškumas, pašvinkęs gailestis,
inkštiruota gėda ir gleivėtas atlaidumas. Chrestomatijose šios savybės aprašomos
kaip kilnios ir taurinančios tamsią žmogaus prigimtį, tačiau jomis apdovanotieji
asmenys dažniausiai lieka kvailio vietoje ir dėl to nuolat kentėdami įsitaiso
įvairių ligų. Vargu ar tokius gali paguosti Laozi mintis, esą, žmogus, kol
gyvas, yra švelnus ir silpnas; miręs jis – kietas ir tvirtas. 

IETIS. Mano pirmoji pažintis su daile buvo mažos bažnyčios paveikslai: stacijos,
kabančios ant gelsvai ruda, beveik molio spalva nudažytų kolonų, Kristaus,
Marijos gipsinės skulptūros, spalvoti langų vitražai, į kuriuos žiūrėdamas
manydavau, kad taip atrodo Rojaus kambariai: padaryti iš spalvotų stikliukų.
Bažnyčioje visą laiką būdavo vėsu, net ir karščiausiomis vasaros dienomis. Ilgai
negalėjau rasti atsakymo, kodėl bažnyčioje reikia kalenti dantimis. Vėliau
supratau: ši vėsa – tam tikras Rojaus provaizdis, nes karšta tiktai pragare ir
Afrikoje, kur žmonės juodi kaip velniai. Lankydamasis bažnyčioje, rengiesi
ilgam, vėsiam gyvenimui amžinybėje. Didžiausią įspūdį man darė didelė drobė,
vaizduojanti Šv. Jurgio kovą su drakonu: karžygys ant balto žirgo, smeigiantis
savo ietį pabaisai į nasrus. Visai nebūtina tikėti drakonų egzistavimu, užtenka
suvokti, kad blogis yra, ir kad su juo reikia grumtis. Tėvas visiškai nesistengė
kiek nors sąmoningiau formuoti mano asmenybę, nes buvo užsiėmęs kažkokiais
neatidėliotinais alkoholiniais reikalais, o man reikėjo autoriteto, mokytojo,
vyro idealo, kuriuo galėčiau tikėti ir iš kurio mokyčiausi būti vyras. Šv.
Jurgis iš pradžių puikiausiai tiko. Tačiau ilgainiui supratau, kad jis gali
patarti tiktai tuomet, kai problema susijusi su abstrakčiais egzistenciniais
klausimais, o jeigu į jį kreipdavausi su konkrečiais prašymais, tikėdamasis
praktinių patarimų, jis žiūrėdavo į mane bukaprotišku aliejiniu žvilgsniu ir
toliau makaluodavo savo ietimi drakono nasruose. Kai mane pakvietė į sporto
mokyklą mėtyti ietį, Šv. Jurgį pakeitė treneris, aukštas, tvirtai sudėtas,
vyriškų veido bruožų, buvęs sėkmingas disko metikas, turintis daug apdovanojimų
ir humoro jausmą. Vis dėlto Šv. Jurgis išklausė mano maldas: dabar ir aš gavau į
rankas ietį ir galėjau susigrumti su drakonu. Švaisčiausi ja visą gyvenimą į
kairę ir į dešinę, paskui pasiklausiau žinių – pasirodo, gėrio pasaulyje nė kiek
nepadaugėję. 

LAIKRODIS. Jis taisyklingo trikampio, vadinamojo lygiakraščio, formos. Tiesą
sakant, nusispjauti man į geometriją. Nemalonios formos laikrodis, primena
tiksliuosius mokslus, kurių niekad gyvenime nemėgau. Nusipirkau jį iš
klajojančio prekybos agento – tiesa, greitai jų visi ėmė neapkęsti, ir dabar, ko
gero, tokios profesijos apskritai nebeliko. Keistas valkatos, prašančio išmaldos
ir gerėjančio gyvenimo pranašo (kuo daugiau paslaugų, tuo geresnis gyvenimas)
mišinys. Jis jau senas, spėjo susidėvėti per trejetą metų, trejetą metų jis buvo
susijęs su mano žvilgsniu, nubusdamas ir užmigdamas matydavau jo apskritą
ciferblatą ir pagal jį suprasdavau, kad mano laikas šiame pasaulyje juda pirmyn,
nors laikrodyje jis kažkodėl sukasi ratu. Šiuolaikiniai daiktai pagaminti taip,
kad ištvertų truputį ilgiau, nei gamintojų ir pardavėjų teikiama garantija –
apytikriai trejetą metų. Tada jie staiga sulūžta, ima krėsti kvailystes, tampa
nebepataisomi. Maniškis sugedo po trejų metų, ir man liko prisiminimas apie
prekybos agentą, nevykėlį, kurio man buvo gaila, ir tik iš gailesčio nusipirkau
iš jo man visiškai nereikalingus daiktus: masažuojantį dušo antgalį (kuris
užsikimšo kalkėmis per pusmetį, nes nebuvo jokios galiojimo garantijos),
ištempiamą spyruoklinę drabužių džiovyklę (kurios taip niekada ir
neprisitvirtinau) ir laikrodį, kuris jau neteko žado ir, anot kažkieno pasakytos
išminties – du kartus per parą vis dėlto rodo teisingą laiką. Greitai jį
išmesiu, drauge su prekybos agento prisiminimu. Būna žmogaus gyvenime tokių
akimirkų, kai jis yra labai lengvai užklumpamas, žmogiškas, tiesiog
pasibjaurėtinai žmogus ir daugiau niekas kitas. Ne karys, ne sukčius, ne
prekeivis ir ne išminčius. Jis tuo metu net ne gyvena, o tik sėdi ir gamina
žmogiškumo esmę. Tiesą sakant, ir atrodo jis tuomet šlykštokai, nes visos esmės
ganėtinai kokčios. Štai tas prekybos agentas mane nustvėrė kaip tik tada, kai
sėdėjau ir buvau pilnas žmogiškumo esmės. Kaip indas šaltienos. Gali netgi būti,
kad buvau pagiringas, bet tai nieko nereiškia. Galėjau būti negėręs
keturiasdešimt metų, vis tiek nuo esmės gaminimo nepasislėpsi. Atidariau duris,
o ten stovi jis, visas pasirengęs apeliuoti į mano žmogiškumo esmę, kurią kaip
tik tuo metu ir gaminau. Jam net ir stengtis labai nereikėjo. Spustelėjo
gailesčio tašką – tai beveik toks pat taškas kaip moterų, tiktai jis nesusijęs
su lyties organais, jis pusiau nematerialus, t. y., dvasinis – ir aš atidaviau
paskutinius penkiasdešimt litų. Geriausios šio žmogiškumo taško žinovės ir
specialistės tarybiniais laikais būdavo čigonės: vienas mano bičiulis atidavė
čigonei piniginę, bet susikrimtęs, kad ten labai nedaug pinigų, nusisegė ir
laikrodį. Dabar čigonės jau nebesišlaisto gatvėmis siūlydamos išburti ateitį iš
delno ir laikrodžius tenka paprasčiausiai išmesti. 

REIŠKINIAI. Vieną dieną ėmiau žiūrėti į daiktus. Žmonės buvo bjaurūs ir
nepažįstami, o daiktai patys sau. Aš taip pat buvau žmogus, taigi bjaurus ir
nepažįstamas. Iš pradžių nieko daugiau nei tiesiog daiktai jie man nereiškė.
Tačiau kuo ilgiau į juos žiūrėjau, tuo labiau su jais vyko kažkas neįprasto:
daiktiškumas tirpo ir sklaidėsi, o ryškėjo tai, ką įprasta vadinti žmogiškumu,
beveik aiškiai galėjau įžvelgti jų bruožus, antropomorfiškėjančias galūnes,
savybes, būdingas tiktai žmonėms. Jie buvo pilni įvairių tęsinių,
besidriekiančių į praeitį, tvyrančių dabartyje, pretenduojančių ne į fizinę, o į
dvasinę kaimynystę. Tie daiktai, kurie nebuvo susiję su įsijautimais,
prisiminimais, tie, kurie neturėjo sentimentalumo auros, buvo neįdomūs ir
nepažįstami man. Arba atvirkščiai – jie nesidomėjo manimi ir aš jų, netgi
esančių visai šalia, nemačiau, negalėjau paliesti. Kai kurie daiktai visiškai
prarado savo regimąją substanciją ir virto reiškiniais, o kai kurie reiškiniai –
atvirkščiai, sudaiktėjo ir savo briaunomis ėmė budelio ritmu belstis į mano
kaukolės korpusą. Krikščionių Viešpats yra rūsčiai pasakęs – neturėk kitų
daiktų, tik mane vieną. O krikščionys nepaklausė ir prisidarė daiktų tiek, kad
dabar nebežino, kuris iš jų buvo svarbiausias. Man atsitiko dar juokingiau – kad
ir kaip ilgai žiūrėjau į daiktus, beveik nieko nesugebėjau apie juos suprasti.
Jeigu tų daiktų nenaudodavau, jų tarsi ir nebuvo. Stoviu vidury kambario, ir man
egzistuoja tiktai tos lentos, į kurias remiasi mano kojos. Neįjungtas
televizorius arba kompiuteris – kokie gi tai daiktai, kažkokios beprasmiškos
dėžės. O kai juos įjungi, jie staiga virsta reiškiniais ir jų jau nebegali
apmąstyti kaip daiktų. Nežinau, kaip įjungti arba išjungti Dievą, jis man taip
ir liko tarp daikto ir reiškinio, nors abu jie svarbūs. Juk jeigu jis vienus
norėjo apakinti, o kitus apšviesti, tai vis tiek, net ir tamsoje, nuolat į kažką
atsitrenkiu, ir skauda. 

VAIKAI. Stoviu balkone ir žiūriu, kaip „dėdė “išsiveža mano vaikus, ir kažkur
giliai skaudžiai smigteli. Visą gyvenimą buvau nepalankus suaugusiųjų nuostatai,
kad vaikas – daiktas, iš kurio galima pasidaryti šį tą naudingo. Buvau
skeptiškas žmonių, kurie girdavosi savo vaikų laimėjimais, talentais, grožiu ir
kitais privalumais, atžvilgiu – taip giriamasi automobiliais, virtuvės
kombainais, karjeros laimėjimais. O štai matau, kaip svetimas vyras išsiveža
vaikus, ir nevalingai išsprūsta „mano “. Ir smigteli. Jau negyvenom su tėvu,
prasidėjo vasara ir nervinga paauglystė, rengiausi išvažiuoti į sporto stovyklą.
Atėjo į kambarį mama, žiūri į mane pakreipusi galvą ir sako: tavo tėvas numirė.
Ir galvoje ėmė suktis vienintelė mintis – jis man iškrėtė dar vieną kiaulystę,
per jį negalėsiu išvažiuoti į stovyklą. Nei gailesčio, nei praradimo jausmo.
Galbūt visa tai dar tik turėjo plūstelti į šoko ištiktą sąmonę, bet geriausiai
atmintyje išliko susierzinimas, vaikiška nuoskauda, kad iš manęs norima kažką
atimti tokiu neteisingu, nesąžiningu būdu. Artimuosius šantažuoti savo mirtimi –
pasibaisėtinas sadizmas. Tėvas iš tiesų buvo stipriai susižalojęs, net išvežtas
į ligoninę, iš kurios rytojaus dieną pabėgo, nes negalėjo pakęsti medikų
aplinkos. Motina nenorėjo, kad važiuočiau į stovyklą ir visam mėnesiui pirmą
sykį gyvenime palikčiau ją vieną, ir šį jos gana žiaurų pokštą galima pateisinti
tiktai stiprios motiniškos meilės diktuojamu globos, drauge – savisaugos
instinktu gresiančios vienatvės akivaizdoje. Tokiu keistu būdu ji jau repetavo
būsimą vienišos moters vaidmenį. Po šio motinos pokšto tėvas mano sąmonėje
nebeprisikėlė. Jis buvo Kristus, nužengęs į pragarus, bet iš ten nebesugrįžęs.
Vėliau, kai suaugau, mudviejų santykiai buvo normalūs, netgi neblogi. Bet jis
man buvo truputį miręs, tiek, kad nebejausčiau jam nei meilės, nei neapykantos.
Tarsi tarp mudviejų nuolat būtų kažkieno nustatyta nematoma distancija. Lyg
tėvas man būtų meno kūrinys, su kurio herojumi aš nesusitapatinu, nes tai per
daug primityvus meno suvokimo būdas. Skausmingas psichinis nejautrumas – taip
psichologijoje apibūdinamas depresija sergančių žmonių negalėjimas sielotis dėl
artimųjų. Skausminga nejautra, – viskas, kas liko iš sudėtingos, komplikuotos
tėvo simbolikos mano sąmonėje. Kai jis numirė antrą sykį, jau iš tikrųjų,
jaučiau banalų, visiems privalomą išgyvenimų rinkinį, užplūstantį žmogų tokią
akimirką, tačiau kartu tai buvo panašu ir į palengvėjimą. Ne šventvagišką
palengvėjimą, kurį jaučia giminės numirus ilgai marintam, kančios guolyje
besiblaškančiam artimui, bet tokį, koks juntamas pasveikus. Lyg mano sąmonėje ar
pasąmonėje tėvo simbolis pagaliau būtų pasiekęs jam skirtą vietą, lyg būčiau
Telemachas, po ilgų klajonių pagaliau suradęs tėvą amžiams. Akimirka, kai meilė
prilygsta mirčiai, ir atvirkščiai. Kai nebegali pasinaudoti savo artimu. Ir pats
nepajutau, kaip virtau tėvu. Ir virtau juo tik pabėgęs nuo savo vaikų, tik
susikūręs distanciją, sąlygiškai vadinamą laisve. Tarsi mano galvoje tėvo ir
vaiko sąvokos būtų susikeitusios vietomis, bet atstumas tarp jų išlikęs tas
pats, kaip ir anksčiau, kai dar pats buvau vaikas. Verdu negaluojančiai dukrai
ryžius, kai jinai juos susikaupusi valgo, net nevalgo, labiau lesa, jaučiuosi,
lyg tai būtų ne ryžiai, o mano rūpestis, mano išbarstyti ir niekaip į vieną
vietą nesurenkami tėviški jausmai, kurie mane kankina, kurių droviuosi, kurių
negaliu išsižadėti, kurie žeidžia kaip neatleistinas praradimas, kaip išdavystė,
įvykusi dėl suaugusiųjų pasauliuose egzistuojančių absurdiškų, neįveikiamų
konvencijų. Stovime su sūnumi kino teatro tualete, abu išsitraukę savo
virkšteles, tuštiname šlapimo pūsles, spoksodami priešais save į sieną, mudu
skiria simbolinė plastmasinė pertvara, bet tai, kas mus sieja, yra kur kas
svarbiau, nes tai ir yra tėvo ir sūnaus santykiai, drauge atliekami tikri
vyriški gestai ir veiksmai, jaučiuosi absoliutus tėvas, ir tam, kad šis jausmas
atsirastų, nereikia nieko, tiktai būti šalia savo vaiko. Nežinau, ar tai, ką
sakau, tiesa. Net nežinau, ar noriu, kad tai būtų tiesa. Net ir destruktyvūs
tėvų veiksmai vaikams kartais suteikia savitą egzistencinę laikyseną. Ir –
atėjus metui – palengvėjimą. 

VYRAS. Vyras – tai daiktas manyje, anot Kanto. Net nežinau, ar aš tuo daiktu, ar
tas daiktas manimi – bet mudu vienas kitu nepatenkinti. Kažkas nesutapo,
neatitiko. Gali būti, kad neperskaičiau iki galo instrukcijos. Taip dažniausiai
būna neturintiems emocinės pusiausvyros subjektams – nusiperka kokį nors naują
prietaisą, savarankiškai išsiaiškina keletą elementariausių funkcijų ir puola
naudotis, numodami ranka į tai, kad dar yra naudojimosi instrukcija,
eksploatacijos, priežiūros taisyklės ir panašiai. Kad kiekvieno daikto atžvilgiu
mes turime ne tik teisių, bet ir pareigų, už jų teikiamus malonumus turime
atsilyginti rūpesčiu bei tolerancija. Galvoju, kiek gi vyro funkcijų esu deramai
naudojęs, ir ausys kaista. Kartą, naudodamasis vyru, esu bandęs padovanoti
moteriai gėlių, bet tai atrodė taip kvailai, kad buvau pasirengęs pats tas gėles
suryti. Tas pats atsitikdavo ir kai mėgindavau iš autobuso ar traukinio
lipančiai moteriai ištiesti ranką – ranka prasmegdavo kažkur į vakuumą, imdavo
tįsti, linkti, glebti, bejėgiškai stvarstyti drumzliną orą. Vyras geria alų, ėda
svogūnus, česnaką, gadina orą ir sveikatą, o aš turiu tursenti jam iš paskos ir
mėginti viską ištaisyti, sulopyti, už viską atgailauti, visko gėdytis. Jis
pamažu tampa panašus į didelį kibiną, pasidengęs taukais kaip tešla, jam iš
nosies ir ausų auga šlykštūs plaukai, viršugalvis ima spindėti kaip spalio
pabaigos voratinkliai, o aš vis dar jaučiuosi lieknas, ilgaplaukis, pilnas
paslankumo ir noro sunktis visom porom į būties paslaptis, tačiau tai jis
reprezentuoja mane, jis fotografuojasi laikraščiams ir pasui, jis atsiliepia
telefonu ir atidaro duris išmaldos prašytojams, jis nesaikingai prisisprogsta
alkoholio, pagirių kančias kaip įprasta palikdamas man. Aš noriu skaityti knygą,
o vyras įsijungia televizorių ir man iš nevilties susilieja akyse eilutės. Aš
noriu medituoti ir melstis prieš miegą, o vyras naršo po kabelinės televizijos
kanalus ieškodamas nuogų merginų. Gašlumo sklidinas, vapėdamas įvairius
pataikūniškus saldžius žodžius vyras ropščiasi ant moters, o aš tuo metu žvelgiu
į visą šį siaubą beveik praradęs amą... Nors ne, meluoju. Seksas – vienintelė
sritis, kur galiu vyrui deramai atsikeršyti, – kai tik jis ima šnopuoti ir
vaitoti, pranešdamas visiems kaimynams apie savo aistrą, imu prunkšti ir
kikenti. Sueitis – labai juokingas reiškinys. Jeigu geriau įsižiūrėsi – du
daiktai, mėginantys sulipti vienas su kitu, bet klijų galiojimo laikas
pasibaigęs, ir jie nuolat vienas nuo kito atšoka, kol galiausiai net nebemėgina
to kartoti. Vyras, išgirdęs mano sarkastišką prunkštimą, kartu su erekcija
praranda kretinizmo šarvus, tampa pažeidžiamas ir jaukus, kartais netgi
apgailėtinas, valandėlę mudu netgi sutariame, sutampame vienas su kitu, bet štai
jis ir vėl ima urgzti, judėti, raitytis, gašliai pažeminęs balsą kažką šnabžda
partnerei, mane bjauriu nuogu užpakaliu stumdamas iš lovos, kol pagaliau
iškrentu iš jos ir netenku sąmonės iki ryto, su viltimi, kad vieną sykį visa tai
baigsis, nes daiktas, vadinamas vyru, labai glaudžiai susijęs su daiktu, kuris
vadinamas kūnu, o juk nieko pasaulyje nėra paprastesnio už tiesą, kad visi
daiktai dėvisi. 

PAŠTO PASLAUGOS TEIKIMO TAISYKLĖS I. BENDROSIOS NUOSTATOS 1. Pašto paslaugos
teikimo taisyklės (toliau – Taisyklės) nustato pranešimo apie pašto paslaugos
teikimo pradžią pateikimo tvarką ir sąlygas, pašto paslaugos teikėjų išbraukimo
iš Pašto paslaugos teikėjų sąrašo atvejus, pašto paslaugos teikimo sąlygas,
ataskaitų apie suteiktą pašto paslaugą teikimo Lietuvos Respublikos ryšių
reguliavimo tarnybai (toliau – Tarnyba) tvarką ir sąlygas, apibendrintos
informacijos apie pašto paslaugos teikėjų veiklą ir Tarnybos skelbiamos
informacijos, reikalingos atviros ir konkurencingos rinkos plėtrai, skelbimo
tvarką ir sąlygas. 2. Taisyklių nuostatos taikomos asmenims, teikiantiems ar
ketinantiems teikti pašto paslaugą. 3. Taisyklėse vartojamos sąvokos apibrėžtos
Lietuvos Respublikos pašto įstatyme (Žin., 1999, Nr. 36-1070; 2012, Nr.
135-6867). 4. Dokumentai, teikiami Tarnybai Taisyklių nustatyta tvarka, ir jų
pateikimas turi atitikti Dokumentų teikimo Lietuvos Respublikos ryšių
reguliavimo tarnybai taisyklių, patvirtintų Tarnybos direktoriaus 2004 m.
rugsėjo 16 d. įsakymu Nr. 1V-292 (Žin., 2004, Nr. 141-5171; 2005, Nr. 73-2675),
reikalavimus, tvarką ir sąlygas. II. TEISĖ TEIKTI PAŠTO PASLAUGĄ 5. Asmuo turi
teisę teikti pašto paslaugą be atskiro išankstinio valstybės institucijų
leidimo, laikydamasis Lietuvos Respublikos pašto įstatymo, Taisyklių ir kitų
teisės aktų nuostatų, kai jis praneša apie tai Tarnybai. 6. Prieš pradedant
teikti pašto paslaugą, raštu, elektroninėmis priemonėmis per kontaktinį centrą
arba tiesiogiai kreipiantis į Tarnybą reikia pateikti: 6.1. užpildytą Taisyklių
1 priede nustatytos formos pranešimą apie pašto paslaugos teikimo pradžią
(toliau – Pranešimas); 6.2. juridinio asmens teisėtą įsisteigimą patvirtinančių
dokumentų kopijas (išskyrus juridinius asmenis, įregistruotus Lietuvos
Respublikos juridinių asmenų registre), jei Pranešimą teikia juridinis asmuo;
asmens tapatybę patvirtinančio dokumento kopiją, jei Pranešimą teikia fizinis
asmuo. 7. Tarnyba ne vėliau kaip per 5 darbo dienas nuo visų Taisyklių 6 punkte
nurodytų dokumentų gavimo dienos įrašo asmenį į Pašto paslaugos teikėjų sąrašą,
kuris skelbiamas Tarnybos interneto svetainėje, ir praneša asmeniui, pateikusiam
Pranešimą. Šiame punkte nurodytas pranešimas turi būti išsiųstas ne vėliau kaip
per 3 darbo dienas nuo asmens įrašymo į Pašto paslaugos teikėjų sąrašą dienos.
8. Tarnyba, nustačiusi, kad Pranešimas neatitinka Taisyklėse nustatytų
reikalavimų, ne vėliau kaip per 5 darbo dienas nuo Pranešimo gavimo dienos
informuoja apie tai asmenį, pateikusį Pranešimą, ir nustato ne trumpesnį kaip 5
darbo dienų terminą Tarnybos nustatytiems trūkumams pašalinti. Tokiu atveju
Taisyklių 7 punkte nurodytas terminas skaičiuojamas nuo patikslinto Pranešimo
gavimo Tarnyboje dienos. 9. Asmeniui nepašalinus Pranešimo trūkumų per Taisyklių
8 punkte nustatytą terminą arba pateikus klaidingus duomenis, Tarnyba neįrašo
asmens į Pašto paslaugos teikėjų sąrašą ir per 5 darbo dienas informuoja apie
tai asmenį, nurodydama neįrašymo į Pašto paslaugos teikėjų sąrašą motyvus. 10.
Asmuo, įrašytas į Pašto paslaugos teikėjų sąrašą, turi teisę prašyti išduoti
Tarnybos patvirtinimą, kad jis yra pateikęs Pranešimą ir turi teisę teikti pašto
paslaugą (toliau – Patvirtinimas). Patvirtinimas išduodamas ne vėliau kaip per 7
darbo dienas nuo asmens prašymo išduoti Patvirtinimą gavimo dienos. Asmenys
prašymą išduoti Patvirtinimą taip pat gali pateikti Tarnybai kartu su Pranešimu.
Šiuo atveju Patvirtinimas išduodamas ne vėliau kaip per 3 darbo dienas nuo
asmens įrašymo į Pašto paslaugos teikėjų sąrašą dienos. Prašymas išduoti
Patvirtinimą laikomas tinkamu, jei yra sumokėtas Tarnybos nustatyto dydžio
užmokestis už Patvirtinimo išdavimą. 11. Tarnyba pagal laisvos formos prašymus
teikia asmenims informaciją apie tai, ar konkretus asmuo yra pateikęs Tarnybai
Pranešimą ir yra įrašytas į Pašto paslaugos teikėjų sąrašą. 12. Pašto paslaugos
teikėjas išbraukiamas iš Pašto paslaugos teikėjų sąrašo, jeigu: 12.1. pašto
paslaugos teikėjas pateikia pranešimą apie veiklos ir (ar) pašto paslaugos
teikimo nutraukimą; 12.2. Tarnyba nustatė, kad pašto paslaugos teikėjas nutraukė
veiklą ir (ar) pašto paslaugos teikimą; 12.3. pašto paslaugos teikėjas miršta
arba yra likviduotas; 12.4. yra įsiteisėjusi teismo nutartis likviduoti pašto
paslaugos teikėją, kai jis yra juridinis asmuo ar kita organizacija, dėl pašto
paslaugos teikėjo bankroto; 12.5. Tarnyba nustatė, kad pašto paslaugos teikėjas
pateikė klaidingus duomenis, dėl kurių asmuo negalėjo būti įrašytas į Pašto
paslaugos teikėjų sąrašą; 12.6. pašto paslaugos teikėjas vienus metus neteikė
Tarnybai ataskaitų apie suteiktą pašto paslaugą; 12.7. pašto paslaugos teikėjas
vienus metus nebuvo surastas jo buveinės, nurodytos Juridinių asmenų registre,
adresu arba nuolatinės gyvenamosios vietos adresu. 13. Tarnyba, prieš
išbraukdama pašto paslaugos teikėją iš Pašto paslaugos teikėjų sąrašo pagal
Taisyklių 12.5 ir 12.6 punktus, įspėja pašto paslaugos teikėją apie galimą
išbraukimą iš Pašto paslaugos teikėjų sąrašo ir suteikia galimybę per Tarnybos
nustatytą terminą, ne trumpesnį kaip 30 dienų, pateikti reikalingus patikslintus
duomenis arba ataskaitas apie suteiktą pašto paslaugą. 14. Apie pašto paslaugos
teikėjo išbraukimą iš Pašto paslaugos teikėjų sąrašo Tarnyba praneša pašto
paslaugos teikėjui, nurodo išbraukimo iš Pašto paslaugos teikėjų sąrašo pagrindą
ir informuoja, kad asmenys, teikiantys pašto paslaugą, nepranešę apie tai
Tarnybai, atsako teisės aktų nustatyta tvarka. Šiame punkte nurodytas pranešimas
turi būti išsiųstas ne vėliau kaip per 3 darbo dienas nuo pašto paslaugos
teikėjo išbraukimo iš Pašto paslaugos teikėjų sąrašo dienos. 15. Pašto paslaugos
teikėjas, nutraukęs savo veiklą ir (ar) pašto paslaugos teikimą, privalo
Tarnybai pateikti Taisyklių 2 priede nustatytos formos pranešimą apie veiklos ir
(ar) pašto paslaugos teikimo nutraukimą. III. PAŠTO PASLAUGOS TEIKIMO SĄLYGOS
16. Pašto paslaugos teikėjai privalo laikytis Lietuvos Respublikos pašto
įstatymo, Taisyklių ir kitų pašto paslaugos teikimą reglamentuojančių teisės
aktų reikalavimų. 17. Pašto paslaugos teikėjas privalo: 17.1. pasitvirtinti
pašto paslaugos teikimo tvarkos aprašą, kuriame turi būti nurodytos teikiamos
pašto paslaugos rūšys, jų tarifai, pašto siuntų pristatymo trukmė, numatoma
pašto paslaugos teikėjo atsakomybė, skundų nagrinėjimo ir žalos atlyginimo
procedūra, taip pat pašto siuntų surinkimo, rūšiavimo, vežimo ir pristatymo
tvarka; 17.2. pašto siuntas pateikti asmeniškai pasirašytinai arba įdėti į
gaunamųjų laiškų dėžutes, o jeigu to padaryti negalima, – apie tai pranešti
gavėjui; 17.3. pašto siuntas, adresuotas asmeniui į jo darbo ar mokymosi vietą,
bendrabutį, karo tarnybos vietą, ligoninę, sanatoriją, stovyklą ar įkalinimo
vietą, pristatyti administracijai arba jos įgaliotiems asmenims; 17.4.
registruotąsias ir įvertintąsias pašto siuntas pateikti asmeniškai pasirašytinai
siuntėjo nurodytam gavėjui arba gavėjo raštu nurodytam asmeniui, nurodžius to
asmens vardą, pavardę; 17.5. saugoti pašto siuntą, kurios neįmanoma pristatyti
gavėjui ar grąžinti siuntėjui, kai siuntėjas (gavėjas) atsisako ją paimti arba
kai nurodytu adresu gavėjas (siuntėjas) negyvena, 2 mėnesius; jeigu per
nustatytą laiką siuntėjas (gavėjas) pašto siuntos neatsiima, nors jam buvo
išsiųstas rašytinis pranešimas, pašto paslaugos teikėjas Valstybinei mokesčių
inspekcijai prie Lietuvos Respublikos finansų ministerijos turi pranešti apie
tokį turtą ir perduoti jį valstybės nuosavybėn; prie pranešimo pridedama pašto
paslaugos teikėjo žyma, kad siuntėjas (gavėjas) kviečiamas atsiimti pašto
siuntos neatvyko arba pašto siuntos atsisakė; 17.6. grąžinti siuntėjui
nepristatytas ar neįteiktas gavėjui pašto siuntas, kai nutraukia pašto paslaugos
teikimo veiklą; 17.7. teikti informaciją apie pašto paslaugos teikėjo pavadinimą
arba vardą, pavardę, teisinį statusą, teisinę formą, buveinės arba nuolatinės
gyvenamosios vietos adresą, registro pavadinimą, registracijos kodą arba
lygiaverčius identifikacijos duomenis iš registro, jeigu jis yra įregistruotas
viešajame registre, pridėtinės vertės mokesčio mokėtojo kodą, jei pašto
paslaugos teikėjas yra pridėtinės vertės mokesčio mokėtojas, kontaktinius
duomenis (korespondencijos adresą, fakso, telefono ryšio numerį, elektroninio
pašto adresą), darbo laiką; 17.8. sudaryti galimybę naudotojams su juo
susisiekti buveinės arba nuolatinės gyvenamosios vietos adresu; 17.9. viešai
skelbti išsamią ir nuolat atnaujinamą Lietuvos Respublikos civilinio kodekso
6.719 straipsnio 1 dalyje nustatytą informaciją, taip pat Taisyklių 17.1 punkte
nurodytą pašto paslaugos teikimo tvarkos aprašą, informaciją apie visas
teikiamas pašto paslaugos rūšis, jų teikimo sąlygas, pašto paslaugos teikimo
sutarties sąlygas, įskaitant pašto paslaugos tarifus, ir kitokią informaciją,
turinčią įtakos naudotojo apsisprendimui naudotis pašto paslauga; 17.10. viešai
skelbti informaciją apie pašto paslaugos teikimo vietas; 17.11. naudotojams
garantuoti susirašinėjimo slaptumą; 17.12. pasitvirtinti naudotojų skundų
nagrinėjimo tvarką; atsakyti į naudotojo su pašto paslaugos teikimu susijusį
skundą per 30 dienų nuo skundo gavimo dienos; 17.13. ant pašto siuntos nurodyti
arba prie pašto siuntos pridėti duomenis, pagal kuriuos būtų galima nustatyti
pašto paslaugos teikėją, pašto paslaugos teikimo vietą (adresą), kur naudotojas
galėtų kreiptis, pašto siuntos priėmimo siųsti datą ir pristatymo gavėjui datą;
17.14. periodiškai teikti Tarnybai ataskaitas apie suteiktą pašto paslaugą
Taisyklių IV skyriaus nustatyta tvarka ir sąlygomis. 18. Taisyklių 17.7 ir 17.9
punktuose nurodyta informacija pašto paslaugos teikėjo pasirinkimu privalo būti:
18.1. teikiama paties pašto paslaugos teikėjo iniciatyva; 18.2. lengvai
prieinama naudotojui vietoje, kur pašto paslaugos teikėjas teikia pašto paslaugą
arba sudaroma pašto paslaugos teikimo sutartis; 18.3. lengvai prieinama
naudotojui elektroninėmis priemonėmis pašto paslaugos teikėjo nurodytu adresu;
18.4. įtraukiama į pašto paslaugos teikėjo naudotojui pateikiamus informacinius
dokumentus, kuriuose išsamiai aprašyta pašto paslaugos teikėjo teikiama pašto
paslauga. 19. Taisyklių 17.7 ir 17.9 punktuose nurodyta privaloma pateikti
informacija turi būti pateikiama arba pranešama aiškiai ir nedviprasmiškai, taip
pat turi būti suteikiama pakankamai laiko su ja susipažinti prieš pašto
paslaugos teikimo sutarties sudarymą arba, jei sutartis raštu nesudaroma, prieš
pašto paslaugos teikimą. 20. Kartu su Taisyklių 17 punkte nustatytais
reikalavimais pašto paslaugos teikėjas, pateikdamas pašto siuntas asmeniškai
pasirašytinai, privalo: 20.1. pateikti pašto siuntą gavėjui asmeniškai
pasirašytinai; jeigu pateikti pašto siuntos gavėjui asmeniškai pasirašytinai
nėra galimybės (gavėjo nerandama siuntėjo nurodytu adresu ir pan.), pašto
paslaugos teikėjas privalo informuoti gavėją apie pašto siuntą, palikdamas
pranešimą gavėjo gaunamųjų laiškų dėžutėje arba elektroninėmis priemonėmis,
užtikrinančiomis tokio pranešimo gavimą; 20.2. 6 mėnesius nuo pašto siuntos
pateikimo dienos saugoti dokumentus, patvirtinančius pašto siuntos pateikimą
gavėjui asmeniškai pasirašytinai, kuriuose būtų nurodytas gavėjo pavadinimas ir
pašto siuntą priėmusio asmens vardas, pavardė, parašas arba gavėjo vardas,
pavardė, parašas, pašto siuntos įteikimo data, adresas, siuntėjo pavadinimas
arba vardas, pavardė; kai kyla ginčas tarp pašto paslaugos teikėjo ir naudotojų
dėl pašto siuntos pateikimo, šiame punkte nurodytus dokumentus pašto paslaugos
teikėjas privalo saugoti iki ginčo išsprendimo dienos; 20.3. pašto siuntą,
kurios neįmanoma pateikti gavėjui (gavėjas atsisako ją priimti, nebegyvena
siuntėjo nurodytu adresu ir pan.), grąžinti siuntėjui; pašto paslaugos teikėjas
gali susitarti su siuntėju ir dėl kitų, negu nurodyta šiame punkte, veiksmų dėl
pašto siuntos, kurios neįmanoma pateikti gavėjui. 21. Pašto paslaugos teikėjas
siuntėjo pageidavimu gali teikti pašto paslaugą, turinčią pridėtinę vertę: 21.1.
pristatyti ir surinkti pašto siuntas naudotojo pageidaujamu laiku ir (ar)
vietoje; 21.2. keisti pašto siuntos pristatymo eigą; 21.3. patvirtinti apie
pašto siuntos įteikimą; 21.4. suteikti galimybę bet kuriuo laiku gauti
informaciją apie pašto siuntos buvimo vietą; 21.5. teikti kitą pašto paslaugą,
turinčią pridėtinę vertę. 22. Pašto paslaugos teikėjas Lietuvos Respublikos
Vyriausybės ar jos įgaliotos institucijos nustatyta tvarka privalo pateikti
Tarnybai duomenis apie: 22.1. pašto paslaugos teikėjo Lietuvos Respublikoje
įsteigtus filialus ir (ar) dukterines įmones, kurios ketina arba nustojo teikti
pašto paslaugą; 22.2. su pašto paslaugos teikėjo Lietuvos Respublikoje įsteigtų
filialų ir (ar) dukterinių įmonių, teikiančių pašto paslaugą, veikla susijusių
sąlygų pasikeitimus, taip pat teisinės formos, teisinio statuso ar kitus
pasikeitimus, dėl kurių nebevykdomi Lietuvos Respublikos pašto įstatyme,
Taisyklėse ir kituose pašto paslaugos teikimą reglamentuojančiuose teisės
aktuose nustatyti reikalavimai. IV. ATASKAITŲ APIE SUTEIKTĄ PAŠTO PASLAUGĄ
TEIKIMO IR INFORMACIJOS SKELBIMO TVARKA IR SĄLYGOS 23. Pašto paslaugos teikėjai
turi periodiškai, pasibaigus ketvirčiui ir metams, teikti Tarnybai Taisyklių 3
ir 4 prieduose nustatytos formos ataskaitas apie suteiktą pašto paslaugą: 23.1.
pirmojo ketvirčio ataskaitas (už sausio 1 d. – kovo 31 d.) – iki balandžio 30
d.; 23.2. antrojo ketvirčio ataskaitas (už balandžio 1 d. – birželio 30 d.) –
iki liepos 31 d.; 23.3. trečiojo ketvirčio ataskaitas (už liepos 1 d. – rugsėjo
30 d.) – iki spalio 31 d.; 23.4. ketvirtojo ketvirčio ataskaitas (už spalio 1 d.
– gruodžio 31 d.) – iki einamųjų metų sausio 31 d.; 23.5. metines ataskaitas už
praėjusius metus (sausio 1 d. – gruodžio 31 d.) – iki einamųjų metų kovo 1 d.
24. Kartu su metine ataskaita pašto paslaugos teikėjai Tarnybai turi pateikti
Taisyklių 17.1 punkte nurodytą pašto paslaugos teikimo tvarkos aprašą, pašto
paslaugos tarifus ir pašto siuntų identifikavimo priemonių (spaudo, žymeklio,
važtaraščio ir pan.) pavyzdžius, galiojusius ataskaitinio laikotarpio pabaigoje,
taip pat aptarnaujamoje teritorijoje įrengtų pašto paslaugos teikimo vietų
pavadinimų ir adresų sąrašą. 25. Metinės ir ketvirčio ataskaitų formos
skelbiamos Tarnybos interneto svetainėje. Pašto paslaugos teikėjai užpildytas
ataskaitų formas kartu su Taisyklių 24 punkte nurodytais dokumentais privalo
pateikti Tarnybai be išankstinio Tarnybos įspėjimo. 26. Atlikus pašto paslaugos
teikėjo veiklos patikrinimą, auditą ar kitomis aplinkybėmis paaiškėjus, kad
Tarnybai metinėje ar ketvirčio ataskaitoje pateikta informacija yra netiksli ir
(ar) neatitinka tikrovės, pašto paslaugos teikėjas privalo per 10 darbo dienų
nuo netikslumų ir (ar) neatitikimo paaiškėjimo dienos arba per Tarnybos
nustatytą terminą pateikti Tarnybai patikslintą metinę ar ketvirčio ataskaitą.
Patikslintos metinės ar ketvirčio ataskaitos pateikimas neatleidžia nuo
atsakomybės teisės aktų nustatyta tvarka už neteisingos informacijos pateikimą.
27. Tarnyba analizuoja, apdoroja, apibendrina gautų ketvirčio ir metinių
ataskaitų apie suteiktą pašto paslaugą duomenis ir viešai skelbia Tarnybos
leidiniuose, interneto svetainėje, ataskaitose ar kituose informaciniuose
dokumentuose apibendrintą informaciją apie pašto paslaugos teikėjų veiklą. 28.
Tarnyba viešai skelbia informaciją, reikalingą atviros ir konkurencingos rinkos
plėtrai: 28.1. pašto rinkoje veikiančių pašto paslaugos teikėjų skaičių ir
atskirų pašto paslaugos teikėjų užimamas pašto rinkos dalis; 28.2. pajamas,
gautas teikiant konkrečią pašto paslaugą; 28.3. apibendrintus korespondencijos
siuntų ir pašto siuntinių kiekius; 28.4. kitą informaciją, reikalingą atviros ir
konkurencingos rinkos plėtrai. 29. Gautų ketvirčio ir metinių ataskaitų
informacija apie konkretų pašto paslaugos teikėją gali būti viešai skelbiama,
jei pateikiant informaciją Tarnybai apie suteiktą pašto paslaugą nėra nurodyta,
kad ji viešai neskelbtina, arba jei ši informacija pagal Lietuvos Respublikos
pašto įstatymą, Taisykles ir kitus teisės aktus nėra konfidenciali. V.
BAIGIAMOSIOS NUOSTATOS 30. Už Taisyklių pažeidimus asmenys atsako teisės aktų
nustatyta tvarka ir sąlygomis. 31. Tarnybos veiksmai ir neveikimas, susiję su
Taisyklių laikymusi ir įgyvendinimu, gali būti skundžiami Lietuvos Respublikos
įstatymų nustatyta tvarka ir sąlygomis. 

Patikimiausi - ugniagesiai, nepatikimiausi - tautos išrinktieji Kovo mėnesį
Lietuvos gyventojai labiausiai pasitikėjo Priešgaisrine gelbėjimo tarnyba. Jai
pasitikėjimą pareiškė 83 proc. viešosios nuomonės apklausos dalyvių. Labiausiai
nepasitikima buvo Seimu. Tautos išrinktaisiais nusivylę buvo net 80 proc.
apklaustųjų. Daugiau nei pusė suaugusių šalies gyventojų pasitikėjo Bažnyčia -
69 proc., Valstybinio socialinio draudimo fondu „Sodra “- 58 proc., krašto
apsauga - 56 proc., Konstituciniu Teismu - 54 proc. ir Lietuvos žiniasklaida -
53 proc. Dar penkiomis institucijomis šalies gyventojai kiek labiau pasitikėjo
nei nepasitikėjo - Lietuvos banku, Valstybės sienos apsaugos tarnyba,
profsąjungomis, Prezidento tarnyba ir Valstybės kontrole. Rinkos ir viešosios
nuomonės tyrimų kompanijos „Baltijos tyrimai “kovo 19 - 27 dienomis atliktos
apklausos duomenimis, kaip ir anksčiau, Lietuvos gyventojai labiausiai
nepasitikėjo Seimu - 80 proc. ir Vyriausybe - 77 proc. Daugiau nei pusė
apklaustųjų nepasitikėjo teismais - 61 proc., savivaldybėmis - 56 proc. bei
komerciniais bankais - 54 proc. Per mėnesį nuo vasario apklausos šiek tiek - 1
procentiniu punktu - pagerėjo trijų institucijų vertinimas: policijos, Valstybės
kontrolės bei „Sodros “. Labiausiai per mėnesį sumenko Vyriausybės, Lietuvos
banko ir Prezidento tarnybos vertinimas. Pasitikinčių šiomis institucijomis
sumažėjo 6 procentiniais punktais. 5 procentiniais punktais sumenko
pasitikėjimas Konstituciniu Teismu ir Specialiųjų tyrimų tarnyba, 4
procentiniais punktais - krašto apsauga, 3 punktais krito pasitikėjimas
Bažnyčia, savivaldybėmis bei Valstybės saugumo departamentu. 

Pikti tėvai piktus ožiukus gano RAMUNĖ ŽUMBAKIENĖ Turbūt ne kartą girdėjote, jog
pykti galima ir net kartais būtina, nors dažnai aplinkiniai žmonės sako. Per
konsultacijas tėvai dažnai užduoda klausimą: „Mušti negalima, pykti negalima,
tai ką daryti, jei vaikas lipa ant galvos, pastoviai bliauna ir visiškai
nebeklauso ?! Kur dėti savo pyktį? “ Pyktis kyla, jei nepatenkiname savo noro,
poreikio. Jis gali būti naudingas, nes skatina veikti, siekti tikslo, padeda
mobilizuoti savo fizines ir psichines jėgas ir iš neįmanomo padaryti įmanoma.
Pyktis gali veikti kaip ženklas (kartais net kaip skambutis), kad turime
neišpildytą norą, troškimą. Tai gali būti ženklas mums, suvokiantiems, kas su
mumis vyksta. Tačiau kiek kitaip yra su augančiais vaikais. Vaiko vystymasis
vyksta jam užsiimant tam tikra veikla, ji augant keičiasi. Kitaip tariant,
vaikas tobulėja veikdamas. Vadinasi, jis nuolat kažkaip elgiasi (ką tėvai ir
pastebi), priklausomai nuo to, kaip jaučiasi ir ką išgyvena (apie tai tėvai gali
numanyti). Apskritai, tai yra susiję su elgesiu ir emocijomis. Pyktis – su
išgyvenamu nepasitenkinimu susijęs jausmas. Kūdikis apie jaučiamą nepatogumą
praneša tėvams verkdamas. Kai kūdikis ūgteli, jo veikla darosi sudėtingesnė,
pykčio išraiška ir jėga keičiasi (nuo daužymo iki laužymo, nuo rėkimo iki
bjaurių žodžių išsakymo). Kuo mažiau vaiko poreikių patenkinama, tuo daugiau
diskomforto jis išgyvena, ir jeigu vaikas aktyvus, jo elgesys tampa agresyvus.
Antraisiais gyvenimo metais vaikas pradeda žaisti su bendraamžiais, jo agresija
nėra apgalvota, tyčinė. Jis gali atimti žaislą iš kito arba jį pastumti, mušti,
bet tai daro tam, kad atimtų žaislą arba pašalintų kliūtis, o ne tam, kad
įskaudintų kitą vaiką. Kiek vyresnio amžiaus vaiko agresija būna sąmoninga.
Agresija yra išmoktas elgesys, kuriuo siekiama pakenkti arba sunaikinti. Vaikas
agresyvaus elgesio išmoksta stebėdamas artimų žmonių tarpusavio elgesį bei
elgesį su juo pačiu. Maži ožiai – didelių raguočių atspindžiai Tinkamai reikšti
pyktį tėvai vaikus moko savo pavyzdžiu. Įprasta situacija: mama randa ant stalo
paliktą krūvą saldainių popieriukų ir vaikų klausia, kas tai padarė? Vaikai
pradeda baksnoti pirštais vienas į kitą ir, žinoma, sako „ne aš “. Situacija yra
neišsprendžiama, jei siekiama išsiaiškinti tiesą ir kažkurį nubausti. Daug
naudingiau panašioje situacijoje išreikšti savo pyktį: „Aš įsiuntu, kai ant
stalo pamatau kalną saldainių popieriukų. Man neįdomu, kuris tai padarė, prieš
tai kambarį radote sutvarkytą, tad dabar abiem teks tai sutvarkyti. “
Nekaltindami ir nebausdami tėvai leidžia vaikui prisiimti atsakomybę už savo
veiksmus, o ne siekia atkeršyti. Kai tėvai priima visus savo jausmus, jiems
lengviau apie tai pranešti ir vaikui. Vaikai, savo ruožtu, ima suvokti, jog tam
tikras jų elgesys tėvams nepriimtinas ir yra galimybė pasitaisyti. Pavyzdžiui,
užuot sakę: „Tu vėl pravirkdei vaiką. Na dabar tai jau gausi lupt “, tėvai gali
pranešti apie savo pyktį sakydami: „Aš labai pykstu! Mažylis linksmai žaidė, kol
tu neatėmei mašinytės. Tikiuosi, kad dabar surasi būdą, kaip jį nuraminti “.
Kitas pavyzdys: „Ant vonios grindų visa dėžutė skalbimo miltelių! Aš pykstu dėl
šitokios netvarkos. Su milteliais negalima žaisti! Mums reikia maišelio, šluotos
ir semtuvėlio. Ir greitai, kol neišnešiojome miltelių po visus namus. “ Užuot
sakius: „Pažiūrėk, kiek darbo man pridarei. Šį vakarą jokio televizoriaus! “ Kai
tėvai savęs paklausia: „Ar aš vis dar degu iš pykčio, ar jau nurimau, kad
galėčiau spręsti iškilusią problemą? “, jie lengviau pripažįsta ir vaikų pyktį,
tai, kad jam praeiti reikia trupučio laiko. Tas laikas nėra ilgas. Daug kas
naudoja skaičiavimo iki dešimt metodą arba penkių iškvėpimų metodą – tai puiki
priemonė sukilusiai įtampai pašalinti. Visgi veiksmingiausia yra žodžiais
išsakyti savo jausmą. Tada vaikai supranta, ką jaučia jų tėvai, koks elgesys yra
netoleruojamas, kad jų jausmai yra priimami. Tai padeda vaikams suvokti jiems
nustatytas ribas. Tik pripažinę, jog pyktis yra neatsiejama mūsų gyvenimo dalis,
tai, kas mus verčia gintis, instinktyviai siekiant laisvės ir savisaugos, tėvai
gali apie tai kalbėti ir su vaikais. Kai apie pyktį nekalbama Vaikų ir paauglių
psichiatrė, psichoterapeutė Roma Šerkšnienė seminaruose apie vaikų pyktį
pabrėžia, kad pyktis reiškia, jog vaikas jau yra pasiekęs tam tikrą brandos
laipsnį, nes tam, kad pyktų, jis turi tikėti tam tikrais dalykais ir pasitikėti
tam tikrais žmonėmis. Jaudulio ir įniršio išgyvenimas neretai būna labai
skausmingas. Kad ir kur nueitų su vaiku, kuris nemoka suvaldyti įniršio, – į
parduotuvę, teatrą, svečius, – tėvai jaučia nuolatinę įtampą. Toks vaikas,
negavęs norimo daikto (saldainio, žaislo, mašinėlės iš draugo), ima reikalauti
jo visokiais būdais: gali nenumaldomai verkti, maldauti, kaulyti, tikėdamasis,
kad gaus tai, ko nori. Save kontroliuojantis vaikas supranta, jog jeigu negavęs
trokštamo daikto jis įnirš ir išlies tą įniršį, kitą kartą mama jo nesives į
parduotuvę. Todėl jis ramiai palauks kito karto. Kai kurie vaikai elgiasi
agresyviai, nes nežino kito būdo jausmams išreikšti. Reikia padėti vaikui
atpažinti jausmus ir išreikšti juos tinkamu būdu. Kitaip paaugęs toks žmogus
labai greitai pajaučia pyktį, tačiau retai susimąsto, kas tą pyktį pakursto, ir
vengia kitų jausmų. Jis dažnai tyčiojasi, priekabiauja, agresyviai elgiasi,
žeidžia kitus (pavyzdžiui, agresyviai vairuoja). Vėliau dėl tokių savo veiksmų
jis gali jausti kaltę ar gėdą, o tai žemina savivertę. Kai kurie žmonės linkę
pyktį išstumti, tačiau vėliau tai gali atsiliepti: jie sumenkins ar nuvertins
savo poreikius ar vertybes. Jei manai, kad privalai su viskuo taikstytis,
rizikuoji tapti toks, ant kurio „visus šunis sukaria “. Tačiau, kai kantrybės
taurė perpildoma, toks „darbštuolis tylenis “emociškai „sprogsta “. Po tokių
„sprogimų “jis jaučia sąžinės graužatį, gėdą. Dalis žmonių, supykę ar nusivylę,
ima kaltinti arba gėdinti save. Tai padeda jiems išlaikyti gerus santykius su
juos supykdžiusiu asmeniu. Žmonės, kilę iš šeimų, kuriose reikalaujama laikytis
griežtų, nelanksčių taisyklių, dažnai neatpažįsta savo pykčio. Tokiose šeimose
vaikai paprastai mokomi nerodyti pykčio tėvams nei veido išraiška, nei žodžiais,
balso tonu ar veiksmais. Jei pastebėjote, kad jūsų pykčio reakcijos nėra
sveikos, reikėtų patyrinėti savo įsitikinimus: kaip, jūsų manymu, kiti žmonės ir
pasaulis privalėtų su jumis elgtis? Nesveikas pykčio reakcijas dažnai sukelia
nuodingos mintys arba nuostatos: „Kaip tie idiotai drįsta su manimi taip elgtis
“, „Aš nepakęsiu tokios nepagarbos “, „Aš tiems idiotams parodysiu, kas čia
vadovauja. “ Jei norite būti emociškai sveikas ir pajėgus, turėtumėte keisti
nuodingąsias nuostatas naudingomis, mokytis priimti ir žiūrėti į kitus
tolerantiškai. Emociškai pajėgūs žmonės labiau mėgaujasi gyvenimu, lengviau
įveikia sunkumus. Moksliniai tyrimai atskleidė ryšį tarp priešiškumo ir
padidėjusio kraujospūdžio bei širdies ligų. Todėl geriau imti kontroliuoti savo
veiksmus kitų žmonių atžvilgiu, o ne būti kontroliuojamam pykčio. Sveiką pyktį
palaikančios nuostatos Daug svarbiau prisiimti atsakomybę už savo pasirinkimus
nei dėti pastangas įrodinėjimui, kaip kiti turėtų elgtis. Jei taisyklės
lanksčios, žmonėms lengviau jų laikytis. Kiti žmonės nebūtinai siekia įskaudinti
ar pašiepti. Žmonės ir gyvenimo sąlygos nebūtinai turi patenkinti visus mano
norus. Gal iš tikrųjų kiti žmonės nevalingai elgiasi su manimi ne taip, kaip
noriu. Tiek aš, tiek kitas žmogus gali būti teisus ar neteisus. Man svarbus ir
kito žmogaus požiūris. Sveikam pykčiui būdingas elgesys Siekimas įsitvirtinti
bendraujant su kitais žmonėmis. Noras išspręsti problemą. Siekimas, kad kitas
asmuo keistų elgesį, ir pagarba jo teisei nesutikti su jumis. Įrodymų, kad
žmogus kažką padarė ne iš piktavališkų paskatų, ieškojimas. Mokytis tinkamai
išreikšti pyktį Įprastai sveiką pyktį jaučiame kaip įtampą, o ne kaip užvaldantį
pojūtį. Galima pykti ir neprarasti kontrolės. Sveikas pyktis niekada nepaskatins
elgtis asocialiai, smurtauti ir nesukels noro įbauginti kitus. Tačiau dauguma
žmonių supyksta greitai ir karštai. Tada elgesį nulemia emocijos. Tad kaip
išmokti sveikai reikšti pyktį? Laiku sustoti ir elgtis kitaip padeda pykčio
požymių atpažinimas. Tam reikalinga praktika. Tokią praktiką siūlo ART metodas.
Iš anglų kalbos ART – Agression Replacement Training – agresijos pakeitimo
mokymai. Pagrindinis programos principas: leisk man padaryti pačiam ir aš
išmoksiu! Mokymasis vyksta nedidelėje grupėje (šiuo metu Lietuvoje šis metodas
taikomas kol kas tik vaikams), siekiant sujungti tris pagrindinius komponentus:
elgesį, emocijas, suvokimą. 4 – 8 vaikų grupė susitinka tris kartus per savaitę
su dviem konsultantais. Iš viso 10 savaičių, t. y. po tris savaitinius
užsiėmimus – po vieną savaitinį užsiėmimą kiekvienai iš trijų dalių:
socialiniams įgūdžiams lavinti, pykčio kontrolei ir moraliniam argumentavimui
ugdyti. ART mokymai visiškai nepanašūs į įprastas pamokas. Patys vaikai mokina
vieni kitus bendraudami, žaisdami, vaidindami ir diskutuodami, kodėl elgiamasi
vienu ar kitu būdu, ar toks elgesys vaikams yra priimtinas. Vaikai išmoksta,
kaip konstruktyviai reikšti pyktį, nes jiems daug kartų tenka suvaidinti įprasto
gyvenimo situacijas, kalbėti apie tai, dėl ko kilo pyktis, ką pagalvojo, ką tada
darė, kokios buvo pasekmės. Vaikai programos metu išmoksta keisti savo elgesį
suskaidydami jį į mažus žingsnelius. Pavyzdžiui, mokantis atsiprašyti, vaikai
sužino, kad reikia žiūrėti į akis, pakeisti balso toną, pasakyti, dėl ko
atsiprašai. Čia pat bendraamžių dėka vaikai gauna grįžtamąjį ryšį – visi išsako,
kas buvo atlikta tinkamai. Tokiu būdu vaikai išmoksta atrasti ir išsakyti, kuo
jiems patinka kiti žmonės ar jų elgesys ir kuo jiems patinka jų pačių elgesys.
Vaikai tampa pastabesni tiek savo, tiek kitų žmonių gerosioms savybėms bei
stipriosioms pusėms, mokosi užmegzti gerus tarpusavio santykius. Svarbi ART
metodikos dalis yra vadinamoji „burbuliukų kalba “. Tai iš komiksų pasiskolintas
terminas, apibūdinantis greta personažo burbuliuke įrašytas personažo mintis.
„Burbuliukų kalba “vaikai mokinami ir skatinami išsakyti tai, ką jaučia ir
galvoja, taip mokoma atskirti mintį nuo veiksmo ir geriau suprasti savo elgesio
priežastis. Čia niekas nesulaukia jokio neigiamo įvertinimo. Galioja tik
griežtos grupės taisyklės. Ir visada sulaukiama keleto malonių staigmenų. Žemiau
pateikiame interviu su psichologe, dirbančia Šeimos santykių institute ART
programoje, Rasa Pietariene. 

Prancūzija siūlo sustabdyti ES plėtrą Prancūzijos valstybės sekretorius Europos
reikalams Briuno le Meras (Bruno Le Maire) paragino nutraukti Europos Sąjungos
plėtrą, priėmus į šią regioninę organizaciją Vakarų Balkanų šalis. „Po Balkanų
reikia sustoti ir sutelkti dėmesį Europos institutų stiprinimui “, - cituoja
trečiadienį jo žodžius laikraštis „La Libre Belgique “. Šiuo metu oficialų
kandidačių į ES nares statusą turi Kroatija, kuri gali įstoti į organizaciją
2010 arba 2011 metais, taip pat Turkija, kurios priėmimui prieštarauja ES
„lokomotyvai “- Prancūzija bei Vokietija - ir su kuria vedamos derybos dėl
stojimo, ekspertų nuomone, gali užtrukti 10 - 15 metų. Paraišką suteikti
kandidatės statusą šių metų vasarį padavė Juodkalnija, jos prašymas svarstomas,
o Albanija ketina tai padaryti jau šį mėnesį. Analogiškus žingsnius šįmet gali
žengti Serbija bei Bosnija ir Hercegovina. Vadinamoji Europos perspektyva atvira
ir Kosovui, bet jo nepriklausomybę atsisako pripažinti penkios ES šalys -
Rumunija, Slovakija, Graikija, Kipras ir Ispanija. 

Marcinkevičienė, Rūta Spaudos tekstų žanrai. Vytauto Didžiojo universitetas,
2007. RECENZIJA žurnale „Darbai ir Dienos “(2007, t. 48) Visai neseniai
pasirodžiusi R. Marcinkevičienės knyga „Spaudos tekstų žanrai “išsiskiria savo
aktualumu, temos naujumu, teorinės apžvalgos apimtimi bei analizės gilumu. Savo
knygoje autorė ypatingą dėmesį skiria lietuviškosios periodinės spaudos žanrams
bei pateikia išsamią teorinę apžvalgą, kurioje apimamos įvairios teksto analizės
kryptys. Knygą sudaro dvi pagrindinės dalys; viena jų yra skirta terminų ir kitų
autorių teorinių modelių išsamiai apžvalgai. Šioje, beje, puikiai susistemintoje
teorinėje apžvalgoje aptariamos pamatinės žanro teorijos sąvokos ir kategorijos:
žanro samprata, teksto funkcijos ir periodinės spaudos žanrų tipologija. Kita
knygos dalis pateikia išsamią lietuviškųjų spaudos žanrų klasifikaciją, kuri
apima informacinius, vertinamuosius, analitinius, meninius pramoginius ir
tarnybinius informacinius žanrus. Kaip įžangoje nurodo autorė, tai yra mokomoji
knyga, kuria siekiama supažindinti studentus su teorinėmis žiniomis, būtinomis
tekstams analizuoti, ugdyti jų analitinius gebėjimus kritiškai skaityti tekstus,
lavinti klasifikavimo ir žinių apibendrinimo įgūdžius. Tačiau skaitant R.
Marcinkevičienės knygą tampa akivaizdu, kad ši knyga savo apimtimi ir pasiektais
tikslais, be abejonės, išeina už mokomosios knygos rėmų ir labiau primena
monografiją – knygoje aptariama gausybė lietuvių kalbotyroje mažai analizuotų
reiškinių, teorinė apžvalga, nors ir pateikta labai glaustai, yra itin detali ir
plati, o lietuviškų spaudos žanrų klasifikacija – sisteminga, pagrįsta aiškiais
kriterijais, nuosekli ir ypač išsami. Tokios knygos aktualumas tiesiog
neabejotinas dėl keleto priežasčių: ypatingos žiniasklaidos vietos Lietuvos
visuomenėje, naujų spaudos tradicijų šalyje ir ypač šykščių lingvistinių tyrimų
spaudos žanrų srityje. Kad žiniasklaida užima ypatingą vietą mūsų visuomenėje,
rodo stebinantis Lietuvos gyventojų pasitikėjimas ja. Rinkos ir viešosios
nuomonės tyrimų kompanijos „Baltijos tyrimai “2007 m. balandį atliktos apklausos
duomenimis, žiniasklaida pasitiki 54 proc. gyventojų. Taigi spaudos ir
informavimo priemonėmis vis dar pasitiki šiek tiek daugiau nei pusė šalies
gyventojų, nors nepasitikėjimas žiniasklaida pastaruoju metu didėja (ja
nepasitiki 45 procentai, o dar 2004 m. žiniasklaida pasitikėjo net 67 procentai
gyventojų, o nepasitikėjo vos 28 procentai; prieiga per internetą). Vadinasi,
žiniasklaida vis dar užima ypatingą vietą mūsų gyvenime, tačiau jos
lingvistiniai tyrimai Lietuvoje nesusilaukė pakankamo dėmesio. Beje, Vakaruose
susidomėjimas spaudos ir visos žiniasklaidos kalba yra milžiniškas, ką pabrėžia
ir knygos autorė. Spaudos tekstų tyrimai aktualūs dar ir dėl to, kad
žiniasklaida – viena labiausiai per pastarąjį dešimtmetį pakitusių realijų
Lietuvoje, todėl jos transformacijos tokios svarbios, bet tuo pačiu taip mažai
tyrinėtos. Lietuviškoje spaudoje atsirado vakarietiškoji skirtis tarp bulvarinės
ir nebulvarinės spaudos, kurios skiriasi viena nuo kitos pagal ten spausdinamų
tekstų žanrus. Be to, atsirado nauji diskursai ir žanrai (pvz., autorės
aptariami komentarai), kuriems įvardyti reikia naujų terminų, o jų tyrimams
reikia tinkamų teorinių ir metodologinių modelių. Pavyzdžiui, atsirado
pažintiniai straipsniai, nauja apybraižos forma, kuriai įvardyti autorė vartoja
angliškąjį terminą „feature “, kad atskirtų šį žanrą nuo sovietmečiu rašytų
apybraižų. Kadangi itin sparčiai kinta Lietuvos gyvenimas kultūriniu, politiniu
ir socialiniu požiūriu, spaudos žanrų kaita tiesiog neišvengiama. Kaip rašo pati
autorė, „spaudos žanrai labiau nei bet kurie kiti yra sąlygoti socialinės ir
kultūrinės terpės, kurioje jie egzistuoja... Žanrai ir kitokios tekstų
kategorijos, nurodomos leidinių rubrikose, yra kultūros dalis, kuri labai
priklauso nuo šalies politinės struktūros, publicistikos tradicijų ir kitų
veiksnių “(p. 71). Apskritai, kadangi žiniasklaida yra paremta greičiu ir
aktualumu, šiandieninėje informacinėje visuomenėje ji kinta ypač greitai. Kaip
taikliai pastebi norvegų socialinės antropologijos profesorius T. H. Eriksenas:
„laikraštis buvo ir yra tikrąja žodžio prasme vienadienė plaštakė: jo gyvavimo
amžius lygus parai “(2004: 83). Kadangi R. Marcinkevičienės „Spaudos tekstų
žanrai “yra pirmoji knyga lietuvių kalba, kurioje žanro teorija yra išsamiai
aptariama ir susisteminama, o spaudos žanrai nuosekliai klasifikuojami, be to,
čia pateikiama daugybė lietuvių kalbotyroje netirtų ar mažai tirtų ir todėl
lietuviškais terminais neįvardytų reiškinių (pvz., išlygos – „hedges “,
modalumas, diskurso žymės – „discourse markers “ir pan.). Kaip nurodo ir pati
autorė, lietuviškieji spaudos žanrai yra mažai tirti, o esamos analizės jų
klasifikavimą nepagrindžia aiškiais kriterijais, paprastai remiasi preskriptyviu
požiūriu, t. y. žanrų apžvalgose paprastai nurodoma, ne kokie jie yra, o kokie
jie turėtų būti. Ankstesnėms klasifikacijoms būdinga per daug supaprastinta
schema, kuri yra uždara ir todėl nelanksti. Dėl tokio savo nelankstumo
ankstesnių autorių pateikiamos klasifikacijos negali atspindėti sparčiai
besikeičiančių spaudos žanrų. Be to, lietuviškoji spaudos žanrų klasifikacija
apima tik žurnalistų rašytus tekstus, o kiti spaudoje publikuojami žanrai (pvz.,
skelbimai, nekrologai) tiesiog ignoruojami. Ankstesnėse klasifikacijose nėra
aptariami ir žanrai mišrūnai. Dar vienas svarbus ankstesnių klasifikacijų
trūkumas, kurį pastebi R. Marcinkevičienė, yra hierarchinis pristatomų žanrų
netolygumas: kai kurios kategorijos yra per plačios, o kai kurios – per siauros,
kad galėtų vadintis žanrais. ŽANRO TEORIJOS SCHEMA, SĄVOKOS, TERMINAI: KAS YRA
KAS ŽANRŲ ANALIZĖJE? R. Marcinkevičienė puikiai susistemina ir apibendrina
gausią teorinę literatūrą, kuri apima svarbiausius žanro ir diskurso analizės
Vakarų ir Rytų Europos autorius. Žanro teorija, būdama tarpdisciplininė teorija,
apima daugybę teorinių modelių ir pasižymi skirtingų perspektyvų į teksto
analizę gausa. Nepaisant tokio teorinio iššūkio, knygoje išsamiai ir nuodugniai
aptariami skirtingi požiūriai į žanrą, tekstą, diskursą bei kitas svarbias
sąvokas. Knygoje pateikiamos lentelės ir schemos padeda aiškiau ir suprantamiau
išdėstyti sudėtingus teorinius modelius. Kaip ir daugelyje kitų mokslo sričių,
žanro teorijoje skirtingi autoriai skirtingai supranta ir vartoja tuos pačius
terminus. Debatai dėl terminų apibrėžimų, jų vartojimo yra viena iš dažniausių
akademinių debatų priežasčių. Kadangi žanro teorija remiasi kitų disciplinų
teoriniais pagrindais, ji yra itin paini dėl savo terminijos. Tad labai svarbu,
kad šioje analizėje autorė pradeda konstruoti teorinį pagrindą, atskirdama
dažnai painiojamus ir skirtingai vartojamus probleminius terminus, tokius kaip
tekstas, teksto tipas, žanras ir diskursas. Būtina pabrėžti dar vieną svarbų
šios knygos privalumą terminų pateikimo atžvilgiu. Kadangi žanrų teorija ir
diskurso analizė yra beveik neliesta sritis lietuvių kalbotyroje, labai trūksta
terminų atitikmenų lietuvių kalba. Autorė angliškus terminus verčia pateikdama
taiklius ir gerai apgalvotus atitikmenis. Pavyzdžiui, angliškasis terminas
„hedge “yra itin sunkiai išverčiamas dėl savo metaforinės reikšmės (anglų
kalboje jis reiškia „gyvatvorė, tvora “, kuri suvokiama kaip kalbinėmis
priemonėmis išreikštas atsiribojimas nuo savo nuomonės, tam tikra apsauga nuo
galimos kritikos arba klaidos). Lietuviškai šio metaforinio atspalvio neįmanoma
išlaikyti, bet autorė siūlo terminą „išlyga “, kuris puikiai atskleidžia
vadinamųjų „hedges “pagrindinę funkciją. Be to, šalia naujai pristatomų
lietuviškųjų terminų R. Marcinkevičienė pateikia ir angliškuosius variantus. Tai
ypač naudinga, nes taip galima atpažinti terminą, atėjusį iš kitos kalbos,
ieškoti autorių, vartojusių šį terminą anglų kalba, taip pat suteikia galimybę
svarstyti apie atitikmens tinkamumą. Taip autorė tarsi netiesiogiai ieško
dialogo su skaitytoju, įtraukia jį į akademinį skaitymo procesą kaip aktyvų
dalyvį. Tai ypač svarbu knygoje, skirtoje studentams. Autorė tiesiog preciziškai
aptaria terminus, kurie yra ne tik aiškiai apibrėžiami, bet pateikiama ir jų
kilmė bei trumpa istorija, kas padeda geriau suprasti terminą. Žanrų teorijoje
vartojami terminai nėra izoliuoti, aptariamos jų sąsajos su kitomis
disciplinomis, pavyzdžiui, terminas „feature “yra apibrėžiamas aptariant jo
vartoseną kine bei literatūroje. Daugelis teorinių sąvokų ir apibendrinimų
iliustruojami pavyzdžiais. Atsižvelgiant į tai, kad tai yra mokomoji knyga,
terminus dar geriau galėtų padėti įsisavinti tekstų pavyzdžiai, kurie
iliustruotų vieną ar kitą autorės įvardijamą žanrą ar jo ypatybę. Svarbu
paminėti, kad R. Marcinkevičienė itin išsamiai aptaria kitų autorių žanrų
klasifikavimo būdus ir išryškina skirtingų klasifikacijų privalumus ir trūkumus.
Labai svarbu, kad autorė nustato aiškius kriterijus žanrams nustatyti,
pripažindama ir pabrėždama žanrų klasifikavimo sudėtingumą ir bet kurios
klasifikacijos ribotumą. Kadangi griežtos ribos tarp skirtingų žanrų neįmanomos,
pristatomos labai naudingos priešžanrio ir požanrio kategorijos, t. y. nustatomi
labai svarbūs hierarchiniai klasifikavimo lygmenys. Didelis knygos privalumas
yra tai, kad čia aptariamos skirtingų šalių skirtingos periodinės spaudos tekstų
klasifikavimo tradicijos. Autorė lygina vakarietiškąją, arba anglosaksiškąją,
tradiciją su Rytų Europos (daugiausia Lenkijos ir Lietuvos) tradicijomis.
Tokioje lyginamojoje apžvalgoje išryškėja įdomūs skirtumai ir panašumai.
Pavyzdžiui, autorė pastebi, kad Vakaruose ir Rytų Europoje skirtingai suvokiamas
subjektyvumas: „Vakaruose jis suvokiamas kaip vertinimas, komentavimas, o
Rytuose – kaip informacijos beletrizacija arba publicistika, taigi čia
subjektyvumas tapatinamas ne tiek su asmens, kiek su ištiso publicistikos
funkcinio stiliaus samprata “(p. 71). LIETUVIŠKŲJŲ SPAUDOS ŽANRŲ REPERTUARAS Ko
gero, pati įdomiausia knygos dalis yra skyrius, kuriame klasifikuojamos ir
aptariamos svarbiausios lietuviškųjų periodinės spaudos žanrų grupės.
Klasifikacija visuomet yra labai reliatyvus ir ginčytinas dalykas. Lietuviškųjų
spaudos žanrų klasifikavimą apsunkina dar ir tai, kad kai kurie jų yra ganėtinai
nauji Lietuvoje, tad sunku juos įvardyti ir priskirti tam tikrai grupei, nes,
kaip teisingai pastebi autorė, tik įsitvirtinę žanrai turi pavadinimus. Tad daug
tekstų dabartinėje spaudoje priklauso dar nepavadintiems žanrams, kai kurie
žanrai dar tik formuojasi, nuolatos kinta ir įgydami naujas formas peržengia
skirtingų žanrų ribas. Per pastarąjį dešimtmetį ne tik atsirado naujų žanrų,
pavyzdžiui, teminis straipsnis, kuris yra nauja apybraižos atmaina, bet taip pat
pastebima, kad kai kurie žanrai nyksta. Pavyzdžiui, autorė nurodo, jog
satyriniai žanrai yra beišnykstantys. Be abejonės, tokia nuolatinė tiriamojo
objekto kaita kelia sunkumų. Šioje analizėje periodinės spaudos žanrai aprašomi
labai detaliai pagal funkciją, turinį, temą ir struktūrą. Autorė klasifikuoja
žanrus nuosekliai ir įtikinamai, nes žanrų ir jų skirtingų tipų skirstymas yra
pagrįstas aiškiais kriterijais, nuosekliai paisoma žanrų hierarchijos, skiriant
žanrus į požanrius. Klasifikacija remiasi deskriptyviuoju požiūriu, apima visą
spaudos tekstų gausą ir skiria prototipinius bei hibridinius, arba mišriuosius,
žanrus. Mišrūs atvejai aiškiai įvardijami pripažįstant jų problemiškumą bei tam
tikrus klasifikacijoje atsirandančius persidengimus. Vienas iš pagrindinių R.
Marcinkevičienės klasifikacijos privalumų yra tai, kad paribio žanrai
neignoruojami kaip nepatogūs autorės klasifikacijai, bet sulaukia deramo
dėmesio. Tipinius žanrus aprašyti ir klasifikuoti yra palyginti lengva, tačiau
ribiniai tekstai yra tikrasis iššūkis tyrėjui. Labai svarbi bet kurios
klasifikacijos nuostata yra ta, kad paribio kategorijos būtų lygiai tokios pat
svarbios kaip ir centrinės kategorijos. Suklasifikuoti žanrus mišrūnus autorei
padeda jos pasirinktas prototipinis klasifikavimas, kurio dėka žanrą galima
matyti kaip turintį centrą ir periferiją. Kad klasifikacija būtų sėkminga,
tiesiog būtina taikyti lankstų klasifikavimo modelį, norint apimti naujas,
kintančias ar neaiškias kategorijas. Taip R. Marcinkevičienė klasifikuoja,
pavyzdžiui, skirtingus interviu tipus išskirdama tipinius ir netipinius atvejus.
Žanrai, kurie turi kitų žanrų ypatybių, aptariami ir susiejami su panašiais
žanrais, nurodant jų persidengimo taškus. R. Marcinkevičienės klasifikacijoje
žanrų sąsajos ir persidengimai užima itin svarbią vietą, kurią rodo tam skirtas
atskiras knygos skyrelis (4.6). Autorės klasifikacijoje išryškėja įdomūs
kultūros bei istorinio periodo sąlygoti skirtumai. Knygoje galima rasti įdomių
pastebėjimų apie pastarojo dešimtmečio ir sovietmečio spaudos skirtumus bei
sąsajas. Pavyzdžiui, apybraiža sovietmečiu buvo aiškiai propagandinis žanras, o
pastaruoju metu šis žanras įgavo pramoginį pobūdį. Įdomūs kultūriniai skirtumai
atsiskleidžia lyginant nekrologų rašymo tradicijas Lietuvoje ir Vakaruose.
Vakaruose įprasta, o Lietuvoje visai nebūdinga, kad nekrologą rašytų žurnalistas
kaip meninį siužetinį straipsnį. SPAUDOS ŽANRŲ ĮVADAS – KRITIŠKO SKAITYTOJO
UGDYMAS Spaudos tekstų konstravimo išmanymas, gebėjimas juos analizuoti kuria
analitišką, kritišką skaitytoją, kitaip tariant, ugdo skaitytojo sąmoningumą.
Kaip pabrėžia R. Marcinkevičienė, „kritiškas skaitytojas nepasiduoda žanro
įtaigai, jis diskutuoja, oponuoja ar netgi atmeta autoriaus jam pasiūlytą
poziciją “(p. 45). Analitiniai spaudos tekstų skaitymo gebėjimai ypač naudingi
atpažįstant tendencingus, aiškiai ideologizuotus tekstus. Savarankiško darbo
užduotys, pateikiamos po kiekvieno knygos skyriaus, kaip tik ir lavina kritinio
skaitymo įgūdžius. Jos skatina skaitytojus, šiuo atveju studentus, teoriją
taikyti praktikoje, rodo, kad aptariami teoriniai aspektai nėra atsieti nuo
realių tekstų. Knygoje pateiktos užduotys skatina apžvelgti skirtingų šalių
(Lietuvos ir anglakalbių šalių) bei istorinių laikotarpių (dabartinę ir
sovietmečio) spaudą. Tokių užduočių dėka įtvirtinama terminų vartosena,
studentai turi galimybę pasitikrinti, ar teisingai suprato aptariamų terminų
apibrėžimus. Užduotys skatina kritiškai vertinti teorinius klausimus ir terminų
klasifikavimo problemas. Tai padeda lavinti studentų analitinius gebėjimus, jų
akademiškumą ir savarankišką mąstymą. Vienintelis šių užduočių trūkumas yra tai,
kad nėra pateikiama tekstų pavyzdžių, kurie padėtų studentams lengviau rasti ir
atpažinti tam tikrų tipų tekstus ar tam tikrus kalbinius reiškinius spaudoje.
Baigiant reikėtų pastebėti, kad dėl savo stiliaus knyga labiau primena žinyną
nei vadovėlį, nes joje aptariami teoriniai aspektai dažnai yra ganėtinai
sudėtingi, įvairios klasifikacijos pateikiamos labai detaliai, o viskas
aiškinama labai glaustai ir lakoniškai. Todėl knyga reikalauja daug skaitytojo
foninių žinių ir pastangų, kas gal paprastai nėra būdinga mokomajai knygai,
tačiau labai vertinga mokomojo pobūdžio žinynui. Dėl terminų gausos teorinėje
apžvalgoje tekstas gali atrodyti per sunkus ir pernelyg sudėtingas, tačiau
vadovėlis yra knyga, kuri nėra skaitoma visiškai savarankiškai, ją aiškina
dėstytojas išryškindamas svarbiausius aspektus ir komentuodamas neaiškius
dalykus. Todėl sumanaus dėstytojo rankose ši knyga gali būti itin vertingas
informacijos šaltinis, kurio supratimą nesunkiai galima palengvinti papildžius
jį tekstais. R. Marcinkevičienės knyga įkvepia tolesniems tyrimams, suteikia
teorinį ir metodologinį pagrindą, atspirties tašką skirtingoms žiniasklaidos
formoms nagrinėti. Autorės pateikiamą modelį bei klasifikaciją galima
modifikuoti ir taikyti ne tik popierinės spaudos tekstams. Viena iš galimų
tolesnių tyrimų krypčių galėtų būti elektroninė spauda, kuri dėl ribotos knygos
apimties bei ribotų tikslų R. Marcinkevičienės knygoje neaptariama. Apie
internetinės spaudos ypatumus labai trumpai užsimenama tik aptariant komentarus
(p. 106). Periodinė spauda jau nebėra tik popierinė, todėl svarbu tirti ir jos
transformacijas elektroninėje formoje, kur yra kitas skaitymo ir informacijos
pateikimo būdas, čia visai kitas teksto ir vaizdo santykis. Svarbu ir įdomu būtų
pažvelgti, kaip žanrus, jų ypatybes ir klasifikaciją veikia elektroninė spaudos
forma, kuo laikraštis internete skiriasi nuo jo kietosios kopijos, ar juose yra
tos pačios rubrikos, kurių rubrikų nėra, o kurios kitaip vadinasi? Jūratė
Ruzaitė 

Įstatymas skelbtas: Žin., 1998, Nr. 109-2993 Neoficialus įstatymo tekstas
LIETUVOS RESPUBLIKOS SMULKIOJO IR VIDUTINIO VERSLO PLĖTROS ĮSTATYMAS 1998 m.
lapkričio 24 d. Nr. -935 Vilnius Nauja įstatymo redakcija nuo 2008 m. sausio 1
d.: Nr. -1346 2007-12-04, Žin., 2007, Nr. 132-5354 (2007-12-15) 1 straipsnis.
Įstatymo paskirtis 1. Šis įstatymas nustato smulkiojo ir vidutinio verslo
subjektų sampratą, smulkiojo ir vidutinio verslo subjektams taikomas valstybės
paramos formas. 2. Šis įstatymas suderintas su Europos Sąjungos teisės aktu,
nurodytu Įstatymo priede. 2 straipsnis. Pagrindinės šio įstatymo sąvokos 1.
Įmonė – juridinis asmuo, vykdantis ūkinę komercinę veiklą. 2. Įmonės finansiniai
duomenys – įmonės balanse nurodyto turto vertė ir įmonės metinės pajamos. 3.
Įmonės metinės pajamos – pardavimo grynosios pajamos, kaip jos apibrėžtos Įmonių
finansinės atskaitomybės įstatyme. 4. Labai maža paskola (mikrokreditas) –
paskola verslininkui ar labai mažai įmonei (mikroįmonei) iki 86 320 litų dydžio.
5. Lengvatinė paskola – paskola smulkiojo ir vidutinio verslo subjektams
palankesnėmis sąlygomis, negu siūloma komercinėje paskolų rinkoje (mažesnė negu
vidutinio metinio rinkos palūkanų dydžio palūkanų norma, valstybė ar savivaldybė
kompensuoja dalį paskolos palūkanų ir kt.). 6. Neformalusis investuotojas –
fizinis asmuo arba fizinių asmenų grupė, Lietuvos Respublikos įstatymų nustatyta
tvarka į steigiamas arba veikiančias įmones investuojantys nuosavą turtą, skirtą
verslo pradžiai ar inovatyvaus verslo plėtrai finansuoti, ir teikiantys šioms
įmonėms patarimus dėl verslo plėtros bei valdymo, konsultavimo ir mokymo
paslaugas. 7. Partnerinės įmonės – įmonės, pagal šį įstatymą nepriskiriamos
susijusioms įmonėms ir tiesiogiai ar netiesiogiai (per vieną ar kelias
susijusias įmones) turinčios nuo 25 iki 50 procentų kitos įmonės akcijų, pajų ar
kitokių dalyvavimą įmonės kapitale žyminčių kapitalo dalių arba tiesiogiai ar
netiesiogiai (pagal balsavimo sutartį, balsavimo teisės perleidimo sutartį,
įgaliojimą ir pan.) turinčios nuo 25 iki 50 procentų visų kitos įmonės dalyvių
balsų. 8. Savarankiška įmonė – įmonė, kuri pagal šį įstatymą nėra priskiriama
partnerinei arba susijusiai įmonei. 9. Smulkiojo ir vidutinio verslo plėtros
programa – programa, kurioje bent vieno iš nustatytų programos tikslų
(uždavinių, priemonių (projektų) siektinas rezultatas yra smulkiojo ir vidutinio
verslo plėtra. 10. Smulkiojo ir vidutinio verslo subjektas – labai maža įmonė,
maža įmonė ar vidutinė įmonė, atitinkanti šio įstatymo 3 straipsnyje nustatytas
sąlygas, ar verslininkas, atitinkantis šio įstatymo 4 straipsnyje nustatytas
sąlygas. 11. Susijusi rinka – atitinkamos rinkos tiesioginių vartotojų ar
tiesioginių tiekėjų rinka. 12. Susijusios įmonės – įmonės, kurias sieja kuris
nors iš šių ryšių: 1) viena įmonė turi daugumą dalyvių balsų kitoje įmonėje; 2)
viena įmonė turi teisę skirti ir atšaukti daugumą kitos įmonės valdymo ar
priežiūros organo narių ar administracijos pareigūnų; 3) įmonė turi galimybę
daryti lemiamą poveikį kitai įmonei dėl sutarčių, sudarytų su šia įmone, arba
dėl šios įmonės steigimo dokumentų nuostatų; 4) įmonė, kuri dėl sutarčių,
sudarytų su kitos įmonės dalyviais, kontroliuoja daugumą šios įmonės dalyvių
balsų; 5) dėl to paties fizinio asmens ar kartu veikiančių fizinių asmenų
veiklos susiformavę šios dalies 1 – 4 punktuose nurodyti įmonių ryšiai, jei šios
įmonės verčiasi tokia pačia veikla ar tokios pačios veiklos dalimi toje pačioje
atitinkamoje rinkoje ar susijusiose rinkose. 13. Valstybės parama: 1) valstybės
pagalba taikant bet kurią priemonę, atitinkančią Europos Bendrijos steigimo
sutarties 87 straipsnio 1 dalyje nustatytus kriterijus; 2) nereikšminga pagalba,
kaip ji apibrėžiama Komisijos reglamentuose, priimtuose vadovaujantis 1998 m.
gegužės 7 d. Tarybos reglamento (EB) Nr. 994 98 dėl Europos Bendrijos steigimo
sutarties 92 ir 93 straipsnių taikymo kai kurioms horizontalios valstybės
pagalbos rūšims 2 straipsnio nuostatomis; 3) kita parama, teikiama valstybės
biudžeto, savivaldybių biudžetų, valstybės ar savivaldybių pinigų fondų lėšomis.
14. Verslininkas – fizinis asmuo, kuris įstatymų nustatyta tvarka verčiasi ūkine
komercine veikla (įskaitant tą, kuria verčiamasi turint verslo liudijimą). 15.
Verslo informacijos centras – viešoji įstaiga, kurios savininkė arba viena iš
dalininkų yra valstybė ir (arba) savivaldybė ir kurios tikslas – teikiant
viešąsias paslaugas verslui, skatinti naujų įmonių kūrimąsi, padėti jau
veikiantiems smulkiojo ir vidutinio verslo subjektams plėtoti veiklą,
prisitaikyti prie kintančių rinkos sąlygų, didinti jų veiklos konkurencingumą ir
efektyvumą. 16. Verslo inkubatorius – viešoji įstaiga, kurios savininkė arba
viena iš dalininkų yra valstybė ir (arba) savivaldybė ir kurios tikslas –
teikiant viešąsias paslaugas verslui, sumažinti verslą pradedančių įmonių
veiklos riziką ir padėti joms įsitvirtinti rinkoje, taip pat skatinti smulkiojo
ir vidutinio verslo subjektų veiklos plėtrą. Verslo inkubatorius telkia verslą
pradedančias įmones jam nuosavybės teise priklausančiose ar kitu teisiniu
pagrindu valdomose ir naudojamose patalpose. 17. Viešosios paslaugos smulkiajam
ir vidutiniam verslui (toliau – viešosios paslaugos verslui) – informacijos,
konsultacijų, mokymų, kvalifikacijos kėlimo ar perkvalifikavimo, metodinių ir
kitų paslaugų verslo pradžios, verslo planavimo, finansavimo šaltinių paieškos,
finansų tvarkymo, personalo valdymo, inovacijų aktyvinimo, kooperacijos,
technologijų plėtojimo ir perkėlimo ir kitais verslui aktualiais klausimais
teikimas įvairiomis komunikacijos priemonėmis lengvatinėmis sąlygomis smulkiojo
ir vidutinio verslo subjektams ir (arba) fiziniams asmenims, ketinantiems
pradėti verslą, taip pat patalpų, techninės ir biuro įrangos nuoma lengvatinėmis
sąlygomis ir praktinė pagalba nuomojantiems šias patalpas smulkiojo ir vidutinio
verslo subjektams. 18. Kitos šiame įstatyme vartojamos sąvokos suprantamos taip,
kaip jos apibrėžtos Konkurencijos įstatyme, Mokslo ir studijų įstatyme,
Vertybinių popierių įstatyme, Kolektyvinio investavimo subjektų įstatyme,
Investicijų įstatyme. 3 straipsnis. Vidutinės, mažos ir labai mažos įmonės 1.
Vidutinė įmonė – įmonė, kurioje dirba mažiau kaip 250 darbuotojų ir kurios
finansiniai duomenys atitinka bent vieną iš šių sąlygų: 1) įmonės metinės
pajamos neviršija 138 mln. litų; 2) įmonės balanse nurodyto turto vertė
neviršija 93 mln. litų. 2. Maža įmonė – įmonė, kurioje dirba mažiau kaip 50
darbuotojų ir kurios finansiniai duomenys atitinka bent vieną iš šių sąlygų: 1)
įmonės metinės pajamos neviršija 24 mln. litų; 2) įmonės balanse nurodyto turto
vertė neviršija 17 mln. litų. 3. Labai maža įmonė – įmonė, kurioje dirba mažiau
kaip 10 darbuotojų ir kurios finansiniai duomenys atitinka bent vieną iš šių
sąlygų: 1) įmonės metinės pajamos neviršija 7 mln. litų; 2) įmonės balanse
nurodyto turto vertė neviršija 5 mln. litų. 4. Įmonės gali deklaruoti esančios
vidutinės, mažos ar labai mažos įmonės nuo jų įsteigimo dienos. Deklaruodamos
savo, kaip vidutinės, mažos ar labai mažos įmonės, statusą, privalo nurodyti ir
šio straipsnio 1, 2 ir 3 dalyse nustatytus duomenis. Deklaracijos formą ir
deklaravimo tvarką nustato Vyriausybė ar jos įgaliota institucija. 5. Darbuotojų
skaičių atitinka vidutinis metų sąrašinis darbuotojų skaičius. Vidutinio metų
sąrašinio darbuotojų skaičiaus nustatymo tvarką nustato Vyriausybė ar jos
įgaliota institucija. 6. Įmonių finansiniai duomenys nustatomi pagal patvirtintą
įmonės metinę finansinę atskaitomybę arba konsoliduotą finansinę atskaitomybę.
Jei pagal galiojančius teisės aktus sudaryti ir tvirtinti metinę finansinę
atskaitomybę įmonei nėra privaloma, finansiniai duomenys nustatomi remiantis
kitais teisės aktų nustatyta tvarka patvirtintais finansiniais dokumentais,
kuriuose sukauptos informacijos pakanka šio straipsnio 1, 2 dalyse ir 3
nurodytiems finansiniams duomenims nustatyti (toliau – kiti finansiniai
dokumentai). 7. Įmonės ir šio straipsnio 1, 2 ir 3 dalyse nustatytų sąlygų
atitiktis fiksuojama metinės nuo finansinės atskaitomybės ar kitų finansinių
dokumentų patvirtinimo dienos, išskyrus atvejį, kai nustatomas naujos įmonės,
kurios metinė finansinė atskaitomybė ar kiti finansiniai dokumentai dar
nepatvirtinti, statusas. Nauja įmonė priskiriama vidutinei, mažai ar labai mažai
įmonei šio straipsnio 8 dalyje nustatyta tvarka nustačius, kad ji atitinka šio
straipsnio 1, 2 ir 3 dalyse nustatytas sąlygas. 8. Įsteigtos naujos įmonės,
kurios metinė finansinė atskaitomybė ar kiti finansiniai dokumentai dar nėra
patvirtinti, ir šio straipsnio 1, 2 ir 3 dalyse nustatytų sąlygų atitiktis
nustatoma pagal sąrašinį darbuotojų skaičių, balanse nurodyto turto vertę,
įmonės gautas pajamas nuo įsteigimo dienos ir pagal finansinių planuojamus metų
duomenis. 9. Neteko galios nuo 2010 m. gegužės 1 d. 10. Neteko galios nuo 2010
m. gegužės 1 d. 11. Įmonė nepriskiriama vidutinei, mažai ar labai mažai įmonei,
jei daugiau kaip 25 procentus įmonės akcijų, pajų ar kitokių dalyvavimą įmonės
kapitale žyminčių kapitalo dalių arba daugiau kaip 25 procentus įmonės dalyvių
balsų tiesiogiai ar netiesiogiai (pagal balsavimo sutartį, balsavimo teisės
perleidimo sutartį, įgaliojimą ir pan.) turi valstybė ir (arba) savivaldybė,
išskyrus atvejus, kai nuo 25 iki 50 procentų įmonės akcijų, pajų ar kitokių
dalyvavimą įmonės kapitale žyminčių kapitalo dalių arba nuo 25 iki 50 procentų
visų įmonės dalyvių balsų tiesiogiai ar netiesiogiai (pagal balsavimo sutartį,
balsavimo teisės perleidimo sutartį, įgaliojimą ir pan.) turi savivaldybė,
atitinkanti šio straipsnio 16 dalies 4 punkte nustatytas sąlygas. 12.
Savarankiškos įmonės darbuotojų skaičiumi laikomas tik šioje įmonėje dirbančių
darbuotojų skaičius, o įmonės metinės pajamos ir balanse nurodyto turto vertė
nustatoma remiantis tik šios įmonės finansiniais duomenimis, nurodytais įmonės
metinėje finansinėje atskaitomybėje ar kituose finansiniuose dokumentuose. 13.
Įmonės, turinčios partnerinių įmonių ir (arba) susijusių įmonių, šio straipsnio
1, 2 ir 3 dalyse nurodyti duomenys (darbuotojų skaičius, įmonės metinės pajamos
arba įmonės balanse nurodyto turto vertė) apskaičiuojami pagal formulę: DAg = DA
+ ∑ kn DPn + ∑ DSn. Čia: DAg – šio straipsnio 1, 2 ir 3 dalyse nurodyti
duomenys, skaičiuojami aptariamajai įmonei; DA – aptariamosios įmonės duomenys;
DPn – n-tosios partnerinės įmonės duomenys; DSn – n-tosios susijusios įmonės
duomenys (jei nebuvo įtraukti į aptariamosios įmonės konsoliduotą finansinę
atskaitomybę); kn – koeficientas, parodantis, kokia dalis n-tosios partnerinės
įmonės duomenų sumuojama su aptariamosios įmonės duomenimis. Jis nustatomas
imant didžiausią iš šių koeficientų, parodančių, kokią dalį: 1) aptariamosios
įmonės akcijų, pajų ar kitokių dalyvavimą įmonės kapitale žyminčių kapitalo
dalių turi partnerinė įmonė; 2) partnerinės įmonės akcijų, pajų ar kitokių
dalyvavimą įmonės kapitale žyminčių kapitalo dalių turi aptariamoji įmonė; 3)
aptariamosios įmonės dalyvių balsų turi partnerinė įmonė; 4) partnerinės įmonės
dalyvių balsų turi aptariamoji įmonė. 14. Partnerinės įmonės duomenys (DPn)
nustatomi pagal šioje įmonėje dirbančių darbuotojų skaičių, o metinės pajamos ir
balanse nurodyto turto vertė – remiantis šios įmonės finansiniais duomenimis,
nurodytais įmonės metinėje finansinėje arba konsoliduotoje finansinėje
atskaitomybėje ar kituose finansiniuose dokumentuose. Prie šių duomenų
pridedamas (100 procentų) su šia partnerine įmone susijusių įmonių darbuotojų
skaičius ir finansiniai duomenys, jei šie duomenys nebuvo įtraukti į
konsoliduotą finansinę atskaitomybę. 15. Susijusios įmonės duomenys (DSn)
nustatomi pagal šioje įmonėje dirbančių darbuotojų skaičių, o metinės pajamos ir
balanse nurodyto turto vertė – remiantis šios įmonės finansiniais duomenimis,
nurodytais įmonės metinėje finansinėje arba konsoliduotoje finansinėje
atskaitomybėje ar kituose finansiniuose dokumentuose. Prie šių duomenų
pridedamas visų šios susijusios įmonės partnerinių įmonių darbuotojų skaičius ir
finansiniai duomenys pagal 13 dalies 1 – 4 punktuose nustatytas proporcijas. 16.
Šio straipsnio 13 dalyje nurodytas koeficientas kn laikomas lygiu nuliui, jei
nuo 25 iki 50 procentų įmonės akcijų, pajų ar kitokių dalyvavimą įmonės kapitale
žyminčių kapitalo dalių arba nuo 25 iki 50 procentų visų įmonės dalyvių balsų
tiesiogiai ar netiesiogiai (pagal balsavimo sutartį, balsavimo teisės perleidimo
sutartį, įgaliojimą ir pan.) turi šie investuotojai: 1) valdymo įmonės ar
investicinės bendrovės, investuojančios į įmones rizikos kapitalo kolektyvinio
investavimo subjektų lėšas, ir neformalieji investuotojai, jei šių investuotojų
bendra investicijų į tą pačią įmonę suma ne didesnė kaip 4,3 mln. litų; 2)
mokslo ir studijų institucijos, kurios Lietuvos Respublikos įstatymų nustatyta
tvarka gali investuoti turtą; 3) profesionalieji investuotojai, išskyrus
valstybių centrines ir regionines valdžios institucijas; 4) savivaldybės, kurių
metinis biudžetas mažesnis kaip 34,5 mln. litų ir kurių teritorijoje gyvena
mažiau kaip 5 tūkstančiai gyventojų. Straipsnio pakeitimai: Nr. -701 2010-03-23,
Žin., 2010, Nr. 38-1775 (2010-04-03) 4 straipsnis. Verslininkas, kaip smulkiojo
ir vidutinio verslo subjektas 1. Verslininkas laikomas smulkiojo ir vidutinio
verslo subjektu, jei šiame straipsnyje nustatyta tvarka apskaičiuotas darbuotojų
skaičius mažesnis kaip 250 darbuotojų, o finansiniai duomenys tenkina bent vieną
iš sąlygų: 1) metinės pajamos neviršija 138 mln. litų; 2) balanse nurodyto turto
vertė neviršija 93 mln. litų. 2. Verslininkui, neturinčiam įmonių akcijų, pajų
ar kitokių dalyvavimą įmonės kapitale žyminčių kapitalo dalių arba turinčiam jų
mažiau negu 25 procentus, darbuotojų skaičius apskaičiuojamas prie vieneto
(verslininkas) pridedant verslininko samdomų darbuotojų skaičių, balanse
nurodyto turto vertė lygi nuliui, o metinės pajamos – šio verslininko metinėms
pajamoms, nurodytoms finansiniuose dokumentuose. 3. Verslininkui, turinčiam nuo
25 iki 100 procentų įmonės akcijų, pajų ar kitokių dalyvavimą įmonės kapitale
žyminčių kapitalo dalių arba nuo 25 iki 100 procentų visų įmonės dalyvių balsų:
1) darbuotojų skaičius apskaičiuojamas prie vieneto (verslininkas) pridedant
verslininko samdomų darbuotojų skaičių ir visų įmonių, kuriose verslininkas turi
nuo 25 iki 100 procentų įmonės akcijų, pajų ar kitokių dalyvavimą įmonės
kapitale žyminčių kapitalo dalių arba nuo 25 iki 100 procentų visų įmonės
dalyvių balsų, darbuotojų skaičių 3 straipsnio 13 dalyje nustatyta tvarka; 2)
metinės pajamos apskaičiuojamos prie verslininko metinių pajamų pridedant visų
įmonių, kuriose verslininkas turi nuo 25 iki 100 procentų įmonės akcijų, pajų ar
kitokių dalyvavimą įmonės kapitale žyminčių kapitalo dalių arba nuo 25 iki 100
procentų visų įmonės dalyvių balsų, metines pajamas 3 straipsnio 13 dalyje
nustatyta tvarka; 3) balanse nurodyto turto vertė apskaičiuojama susumuojant
visų įmonių, kuriose verslininkas turi nuo 25 iki 100 procentų įmonės akcijų,
pajų ar kitokių dalyvavimą įmonės kapitale žyminčių kapitalo dalių arba nuo 25
iki 100 procentų visų įmonės dalyvių balsų, balansuose nurodyto turto vertę 3
straipsnio 13 dalyje nustatyta tvarka. 4. Verslininkui atitinkamai taikomos šio
įstatymo 3 straipsnio nuostatos. 5 straipsnis. Valstybės paramos smulkiojo ir
vidutinio verslo subjektams teikimas 1. Valstybės parama smulkiojo ir vidutinio
verslo subjektams teikiama pagal Vyriausybės ar savivaldybių smulkiojo ir
vidutinio verslo plėtros programas. 2. Smulkiojo ir vidutinio verslo plėtros
programų rengimas ir įgyvendinimas finansuojami iš valstybės biudžeto,
savivaldybių biudžetų, valstybės ar savivaldybių pinigų fondų lėšų. 3. Viešąsias
paslaugas verslui teikiančiai viešajai įstaigai, kurios savininkė arba viena iš
dalininkų yra valstybė ir (arba) savivaldybė, panaudos pagrindais perduotą
valstybės ar savivaldybės turtą arba jo dalį šio turto valdytojas,
vadovaudamasis Valstybės ir savivaldybių turto valdymo, naudojimo ir disponavimo
juo įstatymu, viešosios įstaigos siūlymu gali išnuomoti tretiesiems asmenims –
smulkiojo ir vidutinio verslo subjektams tais atvejais, kai turto nuoma yra
neatskiriama viešųjų paslaugų verslui dalis ir yra būtina tinkamai viešųjų
paslaugų verslui kokybei užtikrinti. Už išnuomoto turto ar jo dalies naudojimą
pagal paskirtį, išnuomoto turto išlaikymą ir priežiūrą atsako nuomininkas. 4.
Rengiant ir įgyvendinant smulkiojo ir vidutinio verslo plėtros programas bei
teikiant valstybės paramą, prioritetas teikiamas labai mažoms įmonėms, mažoms
įmonėms ir verslininkams, atitinkantiems šio įstatymo 3 straipsnio 2 arba 3
dalyje nustatytas sąlygas. 5. Valstybės pagalbą ar nereikšmingą pagalbą suteikę
subjektai duomenis apie šią pagalbą teisės aktų nustatyta tvarka teikia
Suteiktos valstybės pagalbos registro tvarkytojui. Straipsnio pakeitimai: Nr.
-701, 2010-03-23, Žin., 2010, Nr. 38-175 (2010-04-03) 6 straipsnis. Valstybės
paramos smulkiojo ir vidutinio verslo subjektams formos Smulkiojo ir vidutinio
verslo subjektams gali būti taikomos šios valstybės paramos formos: 1) mokesčių
lengvatos (jei jos nustatytos įstatymų), rinkliavų lengvatos; 2) teisės aktų
nustatyta tvarka finansinė parama: lengvatinių paskolų teikimas, labai mažų
paskolų teikimas, dalinis ar visiškas palūkanų dengimas, garantijų teikimas,
kreditų draudimas, rizikos kapitalo investavimas, tam tikrų išlaidų (steigimo,
tyrimų, garantijų mokesčių, kreditų draudimo įmokų, sertifikavimo
(registravimo), atitikties įvertinimo ir kitų) kompensavimas, subsidijos darbo
vietoms kurti; 3) viešųjų paslaugų verslui teikimas verslo inkubatoriuose,
verslo informacijos centruose, mokslo ir technologijų parkuose ir kituose
juridiniuose asmenyse, kurių steigimo dokumentuose nustatytas šių paslaugų
teikimas; 3 punkto redakcija nuo 2011 m. sausio 1 d.: 3) viešųjų paslaugų
verslui teikimas viešojoje įstaigoje „Eksportuojančioji Lietuva “, verslo
inkubatoriuose, verslo informacijos centruose, mokslo ir technologijų parkuose
ir kituose juridiniuose asmenyse, kurių steigimo dokumentuose nustatytas šių
paslaugų teikimas; 4) Vyriausybės ar savivaldybių nustatytos kitos paramos
formos. Straipsnio pakeitimai: Nr. -1168 2010-11-23, Žin., 2010, Nr. 145-7425
(2010-12-11) 7 straipsnis. Valstybės paramos smulkiojo ir vidutinio verslo
subjektams apribojimai Vyriausybė ar savivaldybės, smulkiojo ir vidutinio verslo
subjektams taikydamos konkrečią paramos formą, atsižvelgdamos į konkrečios
paramos tikslą, šios paramos gavėjams gali nustatyti papildomas sąlygas, kurios
privalo būti vienodos visiems šios paramos siekiantiems subjektams. Straipsnio
pakeitimai: Nr. -701 2010-03-23, Žin., 2010, Nr. 38-1775 (2010-04-03) 8
straipsnis. Lietuvos smulkiojo ir vidutinio verslo taryba 1. Lietuvos smulkiojo
ir vidutinio verslo taryba (toliau – Taryba) yra visuomeninė patariamoji
institucija, sudaroma iš asociacijų, kurių nariai yra verslo subjektai, atstovų,
siekiant užtikrinti smulkiojo ir vidutinio verslo atstovų bei valstybės
institucijų bendradarbiavimą. Tarybos sudėtį ir nuostatus tvirtina Vyriausybė,
remdamasi asociacijų, kurių nariai yra verslo subjektai, teikimu. 2. Taryba: 1)
dalyvauja formuojant smulkiojo ir vidutinio verslo plėtros politiką Lietuvos
Respublikoje; 2) teikia Vyriausybei ir už smulkiojo ir vidutinio verslo plėtrą
atsakingoms valstybės institucijoms pasiūlymus dėl smulkiojo ir vidutinio verslo
plėtros strateginių krypčių. Skelbiu šį Lietuvos Respublikos Seimo priimtą
įstatymą. RESPUBLIKOS PREZIDENTAS VALDAS ADAMKUS Lietuvos Respublikos smulkiojo
ir vidutinio verslo plėtros įstatymo priedas ĮGYVENDINAMI EUROPOS SĄJUNGOS
TEISĖS AKTAI 2003 m. gegužės 6 d. Komisijos rekomendacija dėl mikroįmonių, mažų
ir vidutinių įmonių sampratos 2003 361 EB. 

Denisa Juodinienė Ir sunkmečiu galima sveikai maitintis Valgyk paprasčiau, būsi
sveikesnis Žmonės renkasi produktus pagal kainą, vieni moka brangiai, kiti
pigiau. Bet brangūs produktai nebūtinai yra sveikesni. Yra net toks pasakymas –
paprasčiau valgyk, būsi sveikesnis, mažiau reikės vaistų. Nėra blogų maisto
produktų, yra tik bloga dieta. Taigi lygybės ženklo tarp brangu ir sveika nėra.
Specialistė primena, jog, perkant produktus, reikia skaityti etiketę ir būtina
žiūrėti į sudėtį, o ne į pakuotę. Anot jos, geriau nesirinkti virtų dešrų ar
dešrelių. Verčiau mėsos gabalėlį vietoj jų, tačiau grynos, sveriamos, ne
pakuotėje. Geriau nepirkti ir pusfabrikačių. Brangios žuvys gali turėti sunkiųjų
metalų likučių. Anot dietologės, žuvį galima rinktis ir pigesnę – ji tikrai
nebus prastesnė. Egzotiniai vaisiai su itin ilgu galiojimo laiku gali būti su
netinkamais priedais, žalojančiais sveikatą. Sveikatai gali kenkti įvairūs
tortai, kepiniai su riebalais (ir neaiškios kilmės), priedais. Ilgai vartojant
gazuotus gėrimus su saldikliais, dažikliais ir aromatinėmis medžiagomis, taip
pat žalojamas organizmas. Gana brangūs ir ne kiekvienam įperkami riešutai. O
juose, anot dietologės, gali būti ir grybelių, toksinų, ypač žemės riešutuose.
Dabar prekybos centruose yra visko – tik rinkis. Nieko nebenustebinsi nei
braškėmis gruodžio mėnesį, nei arbūzais sausį. Jie yra perkami, ir gana brangiai
mokama. Ir nedaug kas susimąsto, ar tai tikrai sveika. Aišku, parduotuvių
lentynose patiekiami produktai negali būti kenksmingi. Bet galima išsirinkti
sveikesnius ir nebūtinai dėl to brangesnius. Pvz., vietoj brangaus alyvuogių
aliejaus pirkti saulėgrąžų, kuris yra ne prastesnis. Sviesto išvis sveikiau
mažiau naudoti ir rinktis patartina natūralų, o ne tepų riebalų mišinį. Kalbant
apie tai, kas yra gana brangu, bet ir sveika, tai yra ekologiški produktai,
gaminami ekologiškuose ūkiuose. Ekologiški mėsos, pieno produktai, daržovės,
uogos, grūdai, medus turi tai patvirtinančius sertifikatus. Užsienyje toks
maistas vadinamas organiniu maistu, jis irgi yra labai brangus. Bepigu tiems,
kas turi savo sodą, daržą, – jie gali maitintis savo užauginta bulve, morka,
moliūgu ar cukinija bei kitomis daržovėmis, vaisiais be didesnių investicijų.
Kai nejaučiame sotumo jausmo Rūkyti maisto produktai – įvairios dešros,
skilandžiai, kumpeliai ne visiems įkandami pagal kainą, tačiau ar jie iš tikrųjų
sveika? Dietologė primena, jog rūkytuose mėsos produktuose yra daug užslėptų
riebalų, druskos, gali būti kancerogenų, daug E priedų. Tarp jų ir aromato bei
skonio medžiagos E621. Tai gliutamatas, aminorūgštis, specialiai pagaminta, kad
paskanintų maistą ir žmonės jį pirktų ir valgytų. Gliutamato dažnai yra
sūriuose, bulvių traškučiuose, gėrimuose. „Dar prieš kelerius metus buvo
skiriamos šios skonio rūšys – saldu, sūru, kartu, rūgštu. Dabar, atsiradus
sintetiniam gliutamatui, atsirado terminas skanu. Tad ir valgome tokio maisto
daug ir vis nejaučiame sotumo jausmo. Naujausiais tyrimais nustatyta, jog burnos
gleivinėje ir liežuvyje jau atsirado tam tikri gliutamato receptoriai, kurie
reikalauja tokio maisto daugiau ir daugiau “, – informuoja R. Galubauskienė.
Gliutamatą susintetino japonai. Amerikiečiai jį nupirko ir naudoja jau daugiau
kaip dvidešimt metų. Šiandien JAV laikoma labiausiai nutukusių žmonių šalimi.
Yra duomenų, kad ten padaugėjo tokių ligų, kaip autizmas, Alzhaimerio, Dauno
liga, apsigimimų. Laboratorijose daryti bandymai su žiurkėmis, kurios gavo
maisto su gliutamatu. Žiurkės jį ėdė nuolat, nejuto sotumo jausmo ir tiek
nutuko, jog tapo sunku vaikščioti. Lietuvišką maistą girdavo net užsieniečiai
„Pasaulis grįžta prie tradicinio maisto, o lietuviams geriausia lietuviška
virtuvė, – teigia R. Galubauskienė. – Lietuviai laikomi omnivarais – tauta, kuri
valgo viską. Žinoma, mums valgyti reiktų saikingiau. Be to, lietuviai valgo per
riebiai. Mityboje vyrauja tam tikras sezoniškumas. Rudenį, žiemą valgome sočiau,
pavasarį, vasarą – daugiau uogų, vaisių, daržovių. Mūsų religija nurodo pasninkų
laikotarpį prieš didžiausias šv. Kalėdų, šv. Velykų šventes. To laikantis, mūsų
mityba būtų kur kas sveikesnė. “ Kai maždaug prieš dvidešimtį metų užsieniečiai,
paragavę lietuviško maisto, jį girdavo, lietuviai manydavo, kad svečiai tiesiog
pataikauja šeimininkams. Užsieniečiai pirko duoną, net cukrų ir sakydavo, kad
lietuviškasis labai saldus. Mums patiems lietuviškas maistas buvo nusibodęs.
Skanesnis atrodė importinis – gražiai supakuotas, blizgančiomis etiketėmis.
Dabar visa tai jau turime. „Lietuvių mitybai daugiau tinka įvairios kruopos,
daržovės ir įvairūs patiekalai iš jų. Reiktų ir liesos mėsos 2 – 3 kartus per
savaitę. Mėsos galima dėti į košes – nuo 80 g iki 100 g porcijai “, – vardija
dietologė. Jei nededama mėsos, košes galima paskaninti aliejais, pakepintais
svogūnais. Geriausi prieskoniai – krapai, petražolės, svogūnai, česnakai,
pipirai, lauro lapai. Kai kuriuos patiekalus, ypač košes, retkarčiais galima
pagardinti ir šviežių arba sūdytų lašinukų spirgučiais. Sveikieji savo mitybą
gali paįvairinti ir įvairiai paruoštais grybais. Tik, aišku, nedažnai, nes tai
sunkiai virškinamas maistas. Grybus daugiau valgo dzūkai, bulves ir jų
patiekalus – žemaičiai. Gyvenantys šalia ežerų ar jūros daugiau gamina iš
žuvies. „Patarčiau pasivartyti seniau išleistas knygas apie lietuvių, žemaičių
valgius. Jose yra gausybė receptų, kaip pasigaminti nebrangius, skanius ir
sveikus patiekalus “, – sako mitybos specialistė. Dar keletas patarimų Taigi
kokius produktus pirkti, norint sutaupyti ir gyventi sveikai? Tai bulvės, morkos
ir kitos savo krašto daržovės, įvairios kruopos, makaronai. Sotumo jausmą
suteikia sriubos. Jos gali būti pagamintos iš natūralaus sultinio – mėsos,
žuvies, grybų. Yra tautų (pvz., Tolimuosiuose Rytuose), kur vietoj mums įprastų
kavinių yra „sriubinių “. Į jas užsukama kelis kartus per dieną, pasisotinama ir
nenutunkama. Sveika visos košės, o ypač užplikyti ir palaikyti avižiniai
dribsniai. Jas galima pagardinti razinomis, obuoliais, bananais. Žinoma,
nereikėtų užmiršti ir tikrai įperkamų ankštinių – pupų, pupelių, žirnių, žaliųjų
žirnelių, lęšių. Jie yra baltymų šaltinis, tinka dėti į sriubas, mišraines.
Galima virti žirnienę su kruopomis, morkomis, bulvėmis, pagardinti mėsa, tam
skirtais prieskoniais. Tai labai skanu. Kad būtų sočiau, dietologė patiekalus
rekomenduoja valgyti su duona, ypač rupaus malimo, – tai irgi baltymų šaltinis.
Nederėtų užmiršti ir pieno bei jo produktų, ypač sveika rūgštūs. Jie yra kalcio
šaltinis. Sveika paukštiena, patiekalai iš kiaušinių. Nereikėtų užmiršti savo
krašto vaisių ir uogų. Jų galima pasiruošti ir žiemai – obuolių sūrių, trintų
uogų su nedideliu kiekiu cukraus. Tai vitaminų šaltinis. 

VALSTYBINĖ DUOMENŲ APSAUGOS INSPEKCIJA 2006 METŲ VEIKLOS ATASKAITA I.
INSTITUCIJOS VEIKLOS ATASKAITOS SANTRAUKA Vykdydama savo veiklą, Valstybinė
duomenų apsaugos inspekcija (toliau – Inspekcija) vadovavosi strateginiu 2006 –
2008 m. veiklos planu. Pagrindiniai jame numatyti rodikliai yra įvykdyti daugiau
nei 100 proc. Teisės aktų ir duomenų valdytojų dokumentų derinimo srityje
paminėtinas Lietuvos Respublikos asmens duomenų teisinės apsaugos įstatymo
pakeitimo ir papildymo įstatymo projektas (toliau – Įstatymo projektas), kuris
Lietuvos Respublikos Vyriausybės (toliau – Vyriausybė) 2006 m. gegužės 3 d.
nutarimu Nr. 408 (Žin., 2006, Nr. 50 - 1829) buvo pateiktas Lietuvos Respublikos
Seimui (toliau – Seimui). Seimas Įstatymo projektą grąžino iniciatoriams
tobulinti. Šiuo metu Lietuvos Respublikos Ministro Pirmininko pavedimu rengiama
nauja Lietuvos Respublikos asmens duomenų teisinės apsaugos įstatymo redakcija.
Ypač aktyvi ir produktyvi buvo Inspekcijos veikla rengiantis Europos Komisijos
ekspertų vertinimui dėl tinkamo Lietuvos pasirengimo prisijungti prie Šengeno
erdvės. 2006 m. rugsėjo 18 d. pasirengimas taikyti Šengeno teisyną duomenų
apsaugos srityje vyko Vilniuje. Buvo vertinamas duomenų apsaugos teisinis
reglamentavimas Lietuvoje, Inspekcijos, kaip nacionalinės priežiūros
institucijos, nepriklausomumas bei jos pasirengimas vykdyti nepriklausomus
asmens duomenų tvarkymo teisėtumo nacionalinėje Šengeno informacinėje sistemoje
tikrinimus – jos organizacinė struktūra ir funkcijos. Vertinimo ataskaitoje
nurodoma, kad duomenų apsauga Lietuvos Respublikoje yra tinkama ir visiškai
atitinka Šengeno acquis, išskyrus tai, kad Inspekcija nėra visiškai
nepriklausoma. Išreiškiamas susirūpinimas dėl to, kad Inspekcija yra integruota
į vykdomosios valdžios sistemą, o tai gali lemti pavojų jos funkciniam
nepriklausomumui, be to, įstaigos vadovas yra karjeros valstybės tarnautojas.
Pateiktos rekomendacijos dėl Inspekcijos nepriklausomumo užtikrinimo.
Paminėtina, kad labai padidėjo iš fizinių asmenų gautų skundų ir prašymų
skaičius. Galima daryti išvadą, kad žmonės labiau domisi savo teisėmis, siekia
jas apginti bei žino, kur reikia kreiptis esant jų teisių pažeidimams. 2006 m.
Inspekcija savo iniciatyva patikrino, kaip tvarkomi asmens duomenys
pasirinktuose sektoriuose: Lietuvoje įsteigtuose bankuose ir komunalines
paslaugas teikiančiose įmonėse. Norėdama sužinoti visuomenės nuomonę apie
duomenų apsaugą bei informuotumo lygį Lietuvoje, Inspekcija 2006 m. rugpjūčio
mėn. Visuomenės nuomonės ir rinkos tyrimo centre „Vilmorus “užsakė atlikti
Lietuvos gyventojų apklausą. Apklausos rezultatų analizė leidžia Inspekcijai
tikslingiau ir efektyviau planuoti tokias visuomenės informavimo priemones kaip
dalyvavimą radijo ir televizijos laidose, seminarus, konferencijas, publikacijas
spaudoje bei interneto tinklalapyje. II. INSTITUCIJOS VEIKLAI ĮTAKOS TURĖJUSIŲ
VEIKSNIŲ APŽVALGA Įgyvendinant 2006 – 2008 m. strateginiame veiklos plane
numatytas priemones, Inspekcijos veiklai įtakos turėjo išoriniai ir vidiniai
veiksniai. Vienas svarbiausių išorinių veiksnių yra aktyvus bendravimas su
duomenų valdytojais. Palyginti su 2005 m. išaugo užsiregistravusių duomenų
valdytojų ir jiems suteiktų konsultacijų skaičius. Plečiantis informacinių
technologijų ir elektroninių ryšių galimybėms, duomenų valdytojai vis dažniau
įsitikina, kad tinkamai neįgyvendinus teisinių, techninių bei organizacinių
apsaugos priemonių, teks susidurti su duomenų apsaugos problemomis, todėl
Inspekcijos ir duomenų valdytojų iniciatyva 2006 m. buvo organizuojami
seminarai, pasitarimai ir dalykiniai susitikimai. Ataskaitiniais metais aktyviai
bendrauta ir bendradarbiauta su Europos Sąjungos bei kitų šalių duomenų apsaugos
institucijomis. Aktyvų dalyvavimą tarptautinėje veikloje lėmė ir Lietuvos siekis
įsilieti į Šengeno erdvę. Pagerėjo Inspekcijos veiklos kokybė. Sprendimai dėl
nacionalinių problemų duomenų apsaugos srityje buvo priimami išanalizavus kitų
šalių praktiką. Inspekcijos veiklą teigiamai veikė didėjantis visuomenės
informuotumo lygis. Visuomenės poreikis žinoti savo teises asmens duomenų
apsaugos srityje skatina žmones domėtis asmens duomenų apsauga bei ginti savo,
kaip duomenų subjektų, teises. 2006 m. Inspekcijoje įvyko vidinių pokyčių,
pagerėjo įstaigos administravimas, veikla tapo aktyvesnė. Inspekcijos valstybės
tarnautojai ir darbuotojai tobulinosi kvalifikacijos kėlimo kursuose.
Informacinių technologijų specialistai žinias gilino specializuotuose duomenų
saugos ir informacinių technologijų naujoves pristatančiuose kursuose, todėl
pagerėjo atliekamų patikrinimų kokybė. Neigiamą įtaką Inspekcijos veiklai turėjo
tai, kad įstaiga įsikūrusi dviejose patalpose. Tai trukdė tvarkyti elektroninių
ryšių infrastruktūrą, nebuvo tinkamų patalpų susitikimams, seminarams
organizuoti bei interesantams priimti. Neigiamą įtaką turėjo maži asignavimai
turtui įsigyti. Morališkai ir techniškai pasenusios darbo vietos, žemas
kompiuterizavimo lygis neleido darbuotojams naudotis naujausiomis
technologijomis, lėtino jų darbą. Dėl šių priežasčių, taip pat dėl mažų
valstybės tarnautojų atlyginimų (įstaiga iki šiol yra priskiriama III grupei,
nors Inspekcija atitinka II grupės kriterijus), Inspekcijoje buvo didelė
personalo kaita, nes dirba aukštos kvalifikacijos specialistai, kurie yra
laukiami ir kitose valstybės ir privačiose struktūrose. III. INSTITUCIJOS
VYKDYTA VEIKLA IR PASIEKTI REZULTATAI Strateginių tikslų įgyvendinimas
Įgyvendindama 2006 – 2008 m. strateginiame veiklos plane užsibrėžtą Inspekcijos
strateginį tikslą – „Siekti, kad duomenų valdytojai bei viešųjų ryšių tinklų ir
viešųjų elektroninių ryšių paslaugų teikėjai laikytųsi duomenų apsaugos
reikalavimų “, Inspekcija, vertindama strateginio tikslo įgyvendinimo efekto
kriterijų, planavo, kad duomenų valdytojų, tinkamai įgyvendinančių duomenų
apsaugos reikalavimus (skaičiuojama sumažėjusių nustatytų pažeidimų dalimis
atliekant tikrinimus skaičius, išreikštas procentais, lyginant su 2005 m.),
padaugės 3 proc. Šis rodiklis yra sėkmingai pasiektas. Institucijos vykdytos
programos Siekdama užsibrėžto strateginio tikslo, Inspekcija vykdo Duomenų
apsaugos valdymo programą. Ja siekiama įgyvendinti svarbiausius tikslus: plėtoti
duomenų apsaugą, prižiūrėti asmens duomenų valdytojų veiklą tvarkant asmens
duomenis, kontroliuoti asmens duomenų tvarkymo teisėtumą, kovoti su duomenų
tvarkymo pažeidimais ir užtikrinti duomenų subjekto teisių apsaugą. Programos
vykdymo rezultato vertinimo kriterijus yra padidėjęs duomenų valdytojų,
siekiančių tinkamai įgyvendinti duomenų apsaugos reikalavimus, kreipimųsi į
Inspekciją skaičius (padidėjimas skaičiuojamas procentais ir lyginamas su 2005
m.). 2006 – 2008 m. strateginiame veiklos plane šis rodiklis buvo planuotas 2
proc., pasiekta 1,9 proc. Inspekcijos vykdoma programa susideda iš dviejų
uždavinių. Programos uždavinys (kodas 01) – tobulinti duomenų apsaugos sistemą.
Programos uždaviniui įgyvendinti vykdytų priemonių ir rezultatų aprašymas: 1)
Planuota suderinti 150 teisės aktų ir duomenų valdytojų dokumentų – suderinti
145. Įgyvendindama priemonę „Teisės aktų ir duomenų valdytojų dokumentų
derinimas “bei siekdama padėti duomenų valdytojams užtikrinti teisėtą asmens
duomenų tvarkymą, išvengti Lietuvos Respublikos asmens duomenų teisinės apsaugos
įstatymo (toliau – ADTAĮ) reikalavimų pažeidimų, Inspekcija derina kitų
institucijų pateiktus teisės aktų, valstybės informacinių sistemų ir valstybės
ir žinybinių registrų nuostatų projektus, duomenų valdytojų pateiktus asmens
duomenų tvarkymo taisyklių ir kitų dokumentų projektus. 2006 m. suderinta 20
įstatymų, 34 Vyriausybės nutarimų, 19 duomenų valdytojų pateiktų dokumentų, 68
kitų teisės aktų projektų, pateikti 4 pasiūlymai kitoms institucijoms dėl teisės
aktų rengimo, keitimo, pripažinimo netekusiais galios. Kaip ir praėjusiais
metais, daugiausia buvo suderinta kitų institucijų pateiktų teisės aktų projektų
(duomenų teikimo sutarčių, informacinių sistemų ir registrų nuostatų). Pateikti
pasiūlymai Seimui dėl Lietuvos Respublikos administracinių teisės pažeidimų
kodekso naujos redakcijos projekto (dėl didesnių baudų dydžių už asmens duomenų
tvarkymo pažeidimus) ir dėl Lietuvos Respublikos policijos veiklos įstatymo
projekto (dėl asmens kodo naudojimo policijos veikloje). Seimo komitetai iš
esmės pritarė pateiktiems pasiūlymams. 2) Planuota parengti 10 metodinių
dokumentų – parengti 2. Įgyvendindama priemonę „Metodinių priemonių rengimas “,
Inspekcija siekia padėti duomenų valdytojams išvengti duomenų apsaugos pažeidimų
bei tobulinti organizacines ir technines duomenų apsaugos priemones. 2006 m.
parengta Pranešimo apie duomenų tvarkymą forma ir Rekomendacijos dėl interneto
naršyklėse kaupiamų asmens duomenų. Pranešimo apie duomenų tvarkymą forma
parengta atsižvelgus į Vyriausybės 2005 m. gruodžio 7 d. nutarimą Nr. 1317
(Žin., 2005, Nr. 144 - 5249) bei siekiant padėti duomenų valdytojams teisingai
užpildyti Pranešimą apie duomenų tvarkymą. Rekomendacijos dėl interneto
naršyklėse kaupiamų asmens duomenų yra skirtos interneto paslaugų naudotojams,
besinaudojantiems elektroninių ryšių, informacinės visuomenės bei elektroninės
bankininkystės paslaugomis per bendro naudojimo kompiuterius, bei interneto
paslaugų teikėjams, teikiantiems interneto prieigos paslaugas viešose vietose
per bendro naudojimo kompiuterius. Rekomendacijų tikslas – priminti paslaugų
naudotojams pagrindines kryptis, kaip turi būti tvarkomi jų asmens duomenys ir
informacija, sukaupta interneto sesijos metu, kad nebūtų pažeista paslaugų
naudotojo teisė į privataus gyvenimo neliečiamumą, taip pat padėti užtikrinti
paslaugų teikėjams tinkamas paslaugų priežiūros operacijas. 2006 m. parengti 2
rekomendacinio pobūdžio dokumentai vietoje planuotų 10. Rodiklis nepasiektas,
nes pasikeitė skaičiavimo metodika. 2005 m. ir ankstesniais metais prie
rekomendacinio pobūdžio dokumentų buvo priskaičiuojami ir Europos Sąjungos darbo
grupių ir organizacijų parengtų dokumentų vertimai į lietuvių kalbą, o 2006 m.
buvo skaičiuojami tik Inspekcijos parengti dokumentai. 3) Planuota parengti 2
teisės aktus – parengti 3. Įgyvendinant priemonę „Teisės aktų rengimas “bei
siekiant tobulinti duomenų apsaugą Lietuvoje, 2006 m. parengtas 1 įstatymas ir 2
Inspekcijos direktoriaus įsakymai. Parengtas Lietuvos Respublikos asmens duomenų
teisinės apsaugos įstatymo pakeitimo ir papildymo įstatymo projektas, kuris
Vyriausybės 2006 m. gegužės 3 d. nutarimu Nr. 408 (Žin., 2006, Nr. 50 - 1829)
buvo pateiktas Seimui. Seimas grąžino įstatymo projektą iniciatoriams tobulinti.
Vykdant Lietuvos Respublikos Ministro Pirmininko 2006 m. rugsėjo 4 d. pavedimą
Nr. 6 - 5661 bei įvertinus Šengeno vertinimo metu pateiktas pastabas, parengtas
Lietuvos Respublikos asmens duomenų teisinės apsaugos įstatymo pakeitimo
įstatymo projektas, kuris pateiktas suinteresuotoms institucijoms derinti. Šio
projekto tikslas – įtvirtinti nuostatas, patikslinančias asmens kodo naudojimo
reglamentavimą, taip pat reglamentuoti asmens duomenų tvarkymą vaizdo stebėjimo
tikslais, patikslinti asmens mokumo vertinimo ir asmens duomenų tvarkymo
tiesioginės rinkodaros tikslais reglamentavimą, nustatyti asmenų skundų
nagrinėjimo tvarką, įtvirtinti už duomenų apsaugą atsakingo asmens ar padalinio
teisinį statusą, taip pat įtvirtinti nuostatas, keičiančias Inspekcijos teisinį
statusą. Šie pakeitimai užtikrins aiškesnį asmens duomenų tvarkymo reguliavimą
bei efektyvesnę priežiūrą. Inspekcijos direktoriaus įsakymais patvirtintos
Išankstinės patikros atlikimo taisyklės, Reikalavimai duomenų apsaugos priemonių
aprašui ir Duomenų apsaugos priemonių aprašas buvo papildyti atsižvelgus į tai,
kad buvo pakeisti Asmens duomenų valdytojų valstybės registro nuostatai bei
Duomenų valdytojų pranešimo apie asmens duomenų tvarkymą taisyklės. 4) Planuota
suteikti 2000 konsultacijų – suteiktos 2484. Įgyvendinant priemonę
„Konsultavimas “siekiama didinti visuomenės supratimą apie savo teises ir
pareigas asmens duomenų apsaugos srityje bei jų įgyvendinimo ir gynimo
galimybes. Konsultacijų skirstymas pagal suteikimo būdą ir subjektus
pavaizduotas 1 grafike. Konsultacijų skaičius nuolat auga. Ši tendencija rodo,
kad daugėja duomenų subjektų ir duomenų valdytojų, kurie domisi asmens duomenų
apsauga, jų tvarkymu, įstatymų suteiktomis teisėmis. 5) Planuota parengti 100
visuomenės informavimo priemonių – parengta 141. Įgyvendindama priemonę
„Visuomenės informavimas “bei siekdama didinti visuomenės informuotumo lygį
duomenų apsaugos srityje, Inspekcija rengia pranešimus žiniasklaidai, teikia
informaciją apie veiklą ir veiklos ataskaitas, skaito pranešimus konferencijose,
rengia seminarus, susitikimus su duomenų valdytojais ir tvarkytojais,
organizuoja kitas priemones. Inspekcija 2006 m. įgyvendino 40 proc. daugiau
visuomenės informavimo ir teisinio švietimo priemonių nei 2005 m. Šią veiklą
stiprinti numatoma ir ateityje. Vis daugiau duomenų subjektų kreipiasi į
Inspekciją norėdami sužinoti apie įstatymų jiems suteiktas teises duomenų
apsaugos srityje, apie duomenų valdytojų atliekamų duomenų tvarkymo veiksmų
teisėtumą, didėja ir visuomenės informavimo priemonių susidomėjimas Inspekcijos
vykdoma veikla. 2006 m. 69 proc. daugiau suteikta informacijos žiniasklaidai nei
2005 m. Visuomenės informavimo priemonių skirstymas pagal rūšis ir pagal
informacijos pobūdį pateiktas 2 grafike. Inspekcija, siekdama gerinti savo
veiklą bei sužinoti visuomenės nuomonę apie duomenų apsaugą Lietuvoje, užsakė
reprezentatyvią Lietuvos gyventojų apklausą. Apklausą 2006 m. liepos mėn. atliko
Visuomenės nuomonės ir rinkos tyrimų centras „Vilmorus “. Buvo apklausta virš
1000 Lietuvos gyventojų nuo 18 m. Nustatyta, kad beveik pusę Lietuvos gyventojų
domina, kaip tvarkomi ir saugomi jų asmens duomenys, tačiau didžioji dalis
respondentų (74 proc.) nežino apie įstatymų jiems suteikiamas teises asmens
duomenų apsaugos srityje. Dauguma gyventojų (80 proc.) mano, kad yra mažai
informuoti apie asmens duomenų apsaugą, tik 30 proc. iš jų žino, kad Inspekcija
atsakinga už asmens duomenų apsaugą. Inspekcija, įvertinusi gautus rezultatus,
sieks, kad informuotumas duomenų apsaugos srityje didėtų. 2006 m. rugsėjo 27 d.
kartu su Seimo Teisės ir teisėtvarkos komitetu suorganizuota spaudos
konferencija „Asmens duomenų apsaugos situacija Lietuvoje “, kurioje visuomenei
pristatyti minėtos apklausos, Šengeno vertinimo rezultatai bei kitos
svarbiausios 2006 m. Inspekcijos veiklos kryptys. Suorganizuota dvigubai daugiau
nei 2005 m. seminarų aktualiais asmens duomenų apsaugos klausimais duomenų
valdytojams ir tvarkytojams visoje Lietuvoje (iš viso 16). 4 seminarai duomenų
apsaugos klausimais surengti švietimo įstaigų darbuotojams, 1 seminaras –
civilinės metrikacijos skyrių darbuotojams, 6 seminarai – policijos,
prokuratūros, teismų, socialinių įstaigų darbuotojams, dirbantiems su
nepilnamečiais teisės pažeidėjais ir rizikos grupės vaikais, 1 seminaras – UAB
„Medicinos bankas “darbuotojams, 2 seminarai – Kalėjimų departamento prie
Teisingumo ministerijos ir jam pavaldžių įstaigų darbuotojams ir kt. Taip pat
skaityti pranešimai „Asmens duomenų apsaugos reikalavimų įtaka visuomenės
sveikatos duomenų sistemos formavimui “(Seimo Nacionalinės sveikatos tarybos
posėdyje), „Asmens duomenų tvarkymas teikiant turizmo paslaugas “(seminare
„Turizmo paslaugų kokybė “) ir kiti duomenų apsaugos klausimais. 6) Planuota
parengti 45 išvadas dėl Europos Sąjungos ir Europos Tarybos institucijų rengiamų
dokumentų – parengtos 63. Įgyvendinant priemonę „Parengtų išvadų dėl Europos
Sąjungos ir Europos Tarybos institucijų rengiamų dokumentų ir susitikimuose
pareikštų nuomonių bei skaitytų pranešimų skaičius “, nagrinėjami iš įvairių
institucijų gauti Europos Sąjungos dokumentų projektai, išdėstoma Inspekcijos
nuomonė, teikiamos išvados, taip prisidedama prie Europos Sąjungos ir Europos
Tarybos institucijų dokumentų rengimo. Parengtos 39 išvados dėl Direktyvos 95 46
EB 29 str. darbo grupės, 8 išvados dėl Europolo jungtinės priežiūros
institucijos, 1 išvada dėl Muitinės jungtinės priežiūros institucijos, 1 išvada
dėl Šengeno jungtinės priežiūros institucijos pateiktų dokumentų, 9 išvados dėl
per LINESIS sistemą gautų dokumentų, 5 išvados dėl Europos Tarybos pateiktų
dokumentų (43 proc. daugiau nei praėjusiais metais). Inspekcijos atstovai tęsia
veiklą Šengeno, Europolo ir Muitinės jungtinių priežiūros institucijų,
Direktyvos 95 46 EB 29 str. darbo grupės, Konvencijos ETS Nr. 108 Patariamojo
komiteto biuro, Tarptautinės darbo grupės dėl duomenų apsaugos
telekomunikacijose veikloje, dalyvauja kituose tarptautiniuose renginiuose ir
konferencijose. Ministro Pirmininko 2006 m. gegužės 5 d. potvarkiu Nr. 89 (Žin.,
2006, Nr. 51 - 1893) Inspekcija paskirta kaip atsakingoji institucija dalyvauti
Europos Sąjungos Tarybos duomenų apsaugos darbo grupės veikloje. Kovo mėn.
Inspekcijos atstovas dalyvavo Europolo tvarkomų duomenų kokybės ir Europolo
informacinės sistemos funkcionavimo tikrinime. Tikrinimo grupę sudarė 7 Europos
Sąjungos valstybių narių duomenų apsaugos institucijų atstovai. Europolo
jungtinės priežiūros institucija pritarė tikrinimo ataskaitai. Inspekcija kartu
su kitomis Europos Sąjungos valstybių narių nacionalinėmis duomenų apsaugos
institucijomis, vadovaudamasi Direktyvos 95 46 EB 29 str. darbo grupės
nurodymais, š. m. spalio - kovo mėn. atliko asmens duomenų tvarkymo tyrimą
privačiame sveikatos draudimo sektoriuje Europos Sąjungos mastu. Šio tyrimo
objektas yra privačios sveikatos draudimo bendrovės, teikiančios privataus
medicininio gydymo draudimo paslaugas, o tikslas – išanalizuoti, ar duomenų
apsaugos taisyklės šiame sektoriuje derinamos su esančiomis visoje Europos
Sąjungoje ir kaip tai atliekama. Tyrimo Lietuvoje metu buvo apklaustos 9
privačios draudimo bendrovės. Buvo aiškinamasi, kokią asmeninę informaciją šios
bendrovės renka ir tvarko, ar asmenys yra informuojami apie jų asmens duomenų
tvarkymą, ar tinkamai užtikrinama duomenų apsauga ir kt. Tik pusė privačių
bendrovių aiškiai ir išsamiai atsakė į pateiktus klausimus. Ataskaita apie
tyrimą privačiame sveikatos draudimo sektoriuje Europos Sąjungos mastu bus
pateikta 2007 m. apibendrinus visų Europos Sąjungos valstybių narių nacionalinių
duomenų apsaugos priežiūros institucijų pateiktas ataskaitas. Liepos mėn.
Šengeno jungtinės priežiūros institucijos kvietimu Inspekcijos atstovas dalyvavo
Maltos ir Kipro Šengeno vertinime. Vienas svarbiausių 2006 m. Inspekcijos
uždavinių buvo tinkamai pasirengti 2006 m. rugsėjo 18 d. įvykusiam Lietuvos
pasirengimo taikyti Šengeno teisyną duomenų apsaugos srityje vertinimui. Europos
Komisijos ekspertams pristatytas duomenų apsaugos teisinis reglamentavimas
Lietuvoje, Inspekcija, kaip nepriklausoma nacionalinė priežiūros institucija,
jos organizacinė struktūra, funkcijos. Rengiantis šiam vertinimui, buvo
susipažinta, kaip tvarkomi asmenų, kurie kreipiasi dėl vizų išdavimo, duomenys
Lietuvos Respublikos generaliniame konsulate Kaliningrade, Lietuvos Respublikos
ambasadoje Kijeve, Užsienio reikalų ministerijos Konsulinio departamento Vizų
skyriuje bei Migracijos departamente prie Vidaus reikalų ministerijos. Taip pat
suorganizuotas seminaras „Asmens duomenų apsauga “teisėsaugos institucijoms,
kurio metu aptarti bendrieji asmens duomenų apsaugos klausimai, duomenų apsaugos
reikalavimai pagal Šengeno konvenciją. Šengeno duomenų apsaugos vertinimo
ataskaitoje pažymėta, kad duomenų apsauga Lietuvoje yra tinkama ir visiškai
atitinka Šengeno teisyną, išskyrus tai, kad Inspekcija dėl kasmetinio jos vadovo
veiklos vertinimo nėra visiškai nepriklausoma. Tarptautiniuose renginiuose ir
darbo grupėse skaityti šie pranešimai: „Duomenų apsauga Lietuvoje “, „E-valdžios
plėtra Lietuvoje: asmens tapatybės nustatymas ir duomenų apsauga “, „Tiesioginė
rinkodara ir privatumo problemos “, „Vaizdo stebėjimas ir duomenų apsauga “,
„Duomenų apsaugos naujovės Lietuvoje “, „Lietuvos duomenų apsaugos pažanga
telekomunikacijose “, „Valstybinės duomenų apsaugos inspekcijos patirtis taikant
Direktyvos 2002 58 EB 5 straipsnio 2 dalyje numatytą išimtį “, „Duomenų apsaugos
problemos atliekant vaizdo stebėjimą “, „Įgyvendinimo grupės tikrinimas
privačiame sveikatos draudimo sektoriuje 2006 “. 2006 m. gauti 2 duomenų
valdytojų prašymai išduoti leidimą teikti asmens duomenis užsienio valstybių
duomenų gavėjams. Išduotas 1 leidimas privačiai bendrovei teikti asmens duomenis
pagal sutartį į Jungtines Amerikos Valstijas. 7) Planuota sukurti ir įdiegti
informacinę sistemą „Pagalba “– sistema sukurta. Įgyvendinant priemonę
„Paslaugos duomenų subjektui pagal ADTAĮ 23 str. teikimas “ir siekiant padėti
duomenų subjektui įgyvendinti jo teisę susipažinti su savo asmens duomenimis,
Inspekcijoje sukurta informacinė sistema „Pagalba “. Visiškas šios sistemos
naudojimas bus galimas tik įdiegus Lietuvoje bendrą vartotojų identifikavimo
elektroninėje erdvėje sistemą. Per 2006 m. buvo gauti ir patenkinti du duomenų
subjektų prašymai surinkti jų asmens duomenis ar informaciją apie jų asmens
duomenų tvarkymą iš dvylikos registruotų duomenų valdytojų. Programos uždavinys
(kodas 02) – atlikti asmens duomenų tvarkymo priežiūrą. Programos uždaviniui
įgyvendinti vykdytų priemonių ir rezultatų aprašymas: 1) Planuota gauti ir
išnagrinėti 80 asmenų skundų ir prašymų – gautas 161, išnagrinėtas 121.
Įgyvendindama priemonę „Asmenų skundų ir prašymų nagrinėjimas “Inspekcija
nustato, ar asmens duomenys tvarkomi teisėtai, laikantis ADTAĮ reikalavimų, o
nustačiusi pažeidimus imasi priemonių, kad duomenų valdytojai tinkamai
įgyvendintų duomenų apsaugos reikalavimus. 2006 m. gautas 161 skundas. Kaip ir
ankstesniais metais, daugiausia skundų gaunama dėl privataus sektoriaus
bendrovių veiklos (59 dėl viešojo sektoriaus, 102 dėl privataus sektoriaus). Iš
viso išnagrinėtas 121 skundas, 19 proc. daugiau nei 2005 m. 18 skundų
nenagrinėta iš esmės (nesusiję su ADTAĮ, persiųsti kitoms institucijoms
nagrinėti ir kt.). Gautų ir išnagrinėtų skundų skaičius nuolat auga, 2006 m.
išnagrinėta 120 proc. daugiau skundų nei 2003 m. Gerokai padaugėjo skundų dėl
tiesioginės rinkodaros ir perteklinių asmens duomenų tvarkymo, taip pat dėl
duomenų subjekto teisių įgyvendinimo. Augantis skundų skaičius patvirtina, kad
žmonės labiau domisi savo teisėmis, kad vis dažniau kreipiasi į Inspekciją
siekdami jas apginti. Skundų nagrinėjimo rezultatai pateikti 3 grafike. Skundų
ir ATPP pagrindai pateikti 4 grafike. 2) Planuota atlikti 400 prevencinių
tikrinimų ir parengti išvadų dėl išankstinės patikros – atlikta 402 (parengta
310 išvadų dėl išankstinės patikros, atlikti 92 prevenciniai tikrinimai).
Įgyvendindama priemonę „Asmens duomenų tvarkymo teisėtumo tikrinimas,
išankstinės patikros atlikimas “, Inspekcija siekia, kad duomenų valdytojai ir
tvarkytojai tinkamai įgyvendintų asmens duomenų apsaugos reikalavimus, bei
užkirsti kelią duomenų tvarkymo pažeidimams. ADTAĮ nustatytais atvejais
Inspekcija atlieka išankstinę patikrą ir asmens duomenų tvarkymo teisėtumo
patikrinimus. Viena iš prioritetinių 2006 m. veiklos krypčių buvo stiprinti
prevencinę veiklą. Todėl asmens duomenų tvarkymo teisėtumo tikrinimų Inspekcijos
iniciatyva buvo atlikta 46 proc. daugiau nei 2005 m. Prevencinių tikrinimų
rezultatai pateikti 5 grafike. Gavusi informacijos apie klientų ir banko
darbuotojų telefono pokalbių įrašinėjimą viename iš bankų, Inspekcija atliko
tikrinimus 10 Lietuvos Respublikoje įsteigtų bankų. Nustatyta, kad bankuose yra
įrašomi telefono pokalbiai, kai asmuo skambina į banko informacinę tarnybą
siekdamas gauti informaciją apie banko paslaugas ar konsultacijas. Toks pokalbių
įrašymas pažeidžia Lietuvos Respublikos elektroninių ryšių įstatymo 63 str. 1 d.
reikalavimus, nes pokalbiams įrašyti nėra gaunamas skambinančio asmens
sutikimas. 4 bankai telefono pokalbių neįrašo. 2 bankai apie pokalbių įrašymą
neinformuoja skambinančių asmenų. Dar 2 pažeidžia pokalbių saugojimo trukmės
reikalavimus. Šios problemos buvo išspręstos Inspekcijai bendradarbiaujant su
Lietuvos bankų asociacija. Inspekcija, pastebėjusi, kad įvairios įmonės
sąskaitose už suteiktas komunalines ir panašias paslaugas nurodo nevienodą kiekį
duomenų, o pačios sąskaitos dažnai yra pateikiamos atviru tekstu, 2005 m.
rugsėjo mėn. patvirtino Rekomendacijas dėl asmens duomenų apsaugos teikiant
sąskaitas už suteiktas paslaugas. 2006 m. Inspekcija, siekdama išsiaiškinti,
kaip komunalines paslaugas teikiančios įmonės įgyvendina minėtas rekomendacijas
ir ar įmonėje yra patvirtinti asmens duomenų tvarkymą reglamentuojantys
dokumentai, kaip tai numato ADTAĮ 24 str. 1 dalis, patikrino 69 įmones. Atlikus
patikrinimus pateikti 47 nurodymai patvirtinti dokumentą, reglamentuojantį
asmens duomenų tvarkymą įmonėje, 2 atvejais - esamą dokumentą papildyti, 3 –
pakeisti sąskaitų pateikimo būdą, 3 – patikslinti registravimo duomenis, 3 –
supažindinti darbuotojus su pareiga saugoti asmens duomenų paslaptį. 19 atvejų
pažeidimų nenustatyta. 2006 m. Inspekcija, atlikusi išankstinę patikrą, išdavė
269 leidimus tvarkyti asmens duomenis, iš jų 242 leidimai buvo išduoti švietimo
įstaigoms, 22 – viešojo sektoriaus įstaigoms ir 5 – privataus sektoriaus
įmonėms. 30 atvejų buvo atsisakyta išduoti leidimus, nes nebuvo galima daryti
išvados, kad duomenų valdytojai tinkamai įgyvendins ADTAĮ reikalavimus, nepažeis
duomenų subjektų teisių ir teisėtų interesų bei užtikrins tinkamas duomenų
saugumo priemones. Išankstinės patikros rezultatai pateikti 6 grafike. 3)
Planuota išnagrinėti 600 pranešimų apie duomenų tvarkymą – išnagrinėti 729.
Įgyvendindama priemonę „Asmens duomenų valdytojų valstybės registro tvarkymas “,
Inspekcija nagrinėja gautus pranešimus apie asmens duomenų tvarkymą bei
pranešimus apie asmens duomenų valdytojų registravimo duomenų patikslinimą ir
(ar) papildymą. Pagal pranešimuose pateiktą informaciją tikrinama, ar duomenų
tvarkymas neprieštarauja ADTAĮ nuostatoms, be to, registravimasis Asmens duomenų
valdytojų valstybės registre skatina duomenų valdytojus atidžiau vertinti
duomenų tvarkymo veiksmus (jų teisėtumą), padeda pašalinti duomenų tvarkymo
trūkumus. 2006 m. įregistruotas 241 duomenų valdytojas (iš jų 144 viešieji
juridiniai asmenys, 80 privačių juridinių asmenų, 17 fizinių asmenų), 19 proc.
daugiau nei praėjusiais metais. Registro tvarkymo rezultatai pateikti 7 grafike.
2006 m. pasitaikė atvejų, kai Inspekcija atsisakė įregistruoti dėl to, kad
asmens duomenys buvo tvarkomi neautomatiniu būdu, atliekamos duomenų tvarkytojo
funkcijos, buvo taikomos ADTAĮ nustatytos išimtys ir kt. Panaikintas 40 duomenų
valdytojų įregistravimas: 34 atvejais dėl to, kad nutraukta duomenų valdytojo
veikla, 2 atvejais dėl to, kad panaikinta pareiga pranešti, 4 atvejais dėl kitų
priežasčių. 4) Planuota atsakyti į 30 Konvencijos šalių paklausimus ir parengti
gautos informacijos apibendrinimus pagal išsiųstus paklausimus – atlikta 69.
Inspekcija, įgyvendindama priemonę „Atsakymų į Konvencijos šalių paklausimus ir
gautos informacijos apibendrinimų pagal išsiųstus paklausimus Konvencijos šalims
skaičius “bei 1981 m. Konvencijos dėl asmenų apsaugos ryšium su automatizuotu
asmens duomenų tvarkymu (ETS Nr. 108) nuostatas dėl bendradarbiavimo su kitų
šalių duomenų apsaugos priežiūros institucijomis, aktyviai bendrauja ir keičiasi
patirtimi su Konvencijos šalimis. 2006 m. atsakyta į 66 Konvencijos šalių
paklausimus ir parengti 3 apibendrinimai pagal gautą informaciją.
Tarpinstitucinių programų ir kitų projektų įgyvendinimas Inspekcija yra
atsakinga už Lietuvos informacinės visuomenės plėtros programos, patvirtintos
Vyriausybės 2006 m. birželio 21 d. nutarimu Nr. 615 (Žin., 2006, 70 - 2630),
priemones: „Skelbti internetu informaciją apie asmens duomenų ir privatumo
apsaugą “(10 . 6) ir „Sukurti ir įdiegti informacinę sistemą „Pagalba “, per
kurią iš registruotų duomenų valdytojų bus renkami duomenų subjektų asmens
duomenys ar informacija apie jų asmens duomenų tvarkymą “(10 . 7). Šios
priemonės taip pat yra įtrauktos į Inspekcijos programos uždavinį (kodas 01) –
tobulinti duomenų apsaugos sistemą. Patvirtintų asignavimų panaudojimas Programa
ir asignavimai skirti jai įgyvendinti – Duomenų apsaugos valdymas (1781 tūkst.
Lt). 2006 m. panaudota 1781 tūkst. Lt (994,1 tūkst. Lt darbo užmokesčiui, 306,7
tūkst. Lt socialiniam draudimui, 398,2 tūkst. Lt prekėms ir paslaugoms pirkti,
79,9 tūkst. Lt ilgalaikiam turtui įsigyti). IV. ARTIMIAUSIO LAIKOTARPIO
INSTITUCIJOS VEIKLOS PRIORITETINĖS KRYPTYS 2007 m. Inspekcijos veiklos kryptys:
tobulinti teisinę bazę reglamentuojant duomenų apsaugą ir derinti duomenų
valdytojų pateiktus teisės aktus; stiprinti prevencinę veiklą, Inspekcijos
iniciatyva tiriant ir analizuojant tam tikras apibrėžtas duomenų tvarkymo
sritis, bendradarbiaujant su duomenų valdytojais; didinti Lietuvos visuomenės
informuotumą duomenų apsaugos srityje, teikiant informaciją visuomenei
aktualiais duomenų apsaugos klausimais, konsultuojant duomenų subjektus ir
valdytojus, rengiant seminarus ir mokymus; plėtoti tarptautinį bendradarbiavimą
pasinaudojant Europos Sąjungos valstybių ir kitų šalių patirtimi, dalyvaujant
Europos Sąjungos ir tarptautinėse darbo grupėse. Direktorius Algirdas Kunčinas 

DAUGIABUČIŲ NAMŲ MODERNIZAVIMO PROGRAMOS PRIEŽIŪROS KOMITETO DARBO REGLAMENTAS
I. BENDROSIOS NUOSTATOS 1. Daugiabučių namų modernizavimo programos priežiūros
komiteto (toliau – Komitetas) tikslas – pagal šio darbo reglamento suteiktą
kompetenciją vykdyti nuolatinę Daugiabučių namų modernizavimo programos (toliau
– Programa) įgyvendinimo priežiūrą ir vertinimą, pasitelkiant suinteresuotas
valstybės institucijas ir nevyriausybines organizacijas. 2. Komiteto sudėtį
nustato ir tvirtina aplinkos ministras. 3. Komiteto sprendimai Aplinkos
ministerijai ir kitiems Programos dalyviams (tame tarpe Programą įgyvendinančiai
agentūrai) yra patariamojo pobūdžio. 4. Komitetas vadovaujasi Daugiabučių namų
modernizavimo programa, patvirtinta Lietuvos Respublikos Vyriausybės 2004 m.
rugsėjo 23 d. nutarimu Nr. 1213 (Žin., 2004, Nr. 143-5232; 2005, Nr. 78-2839),
Valstybės paramos daugiabučiams namams modernizuoti teikimo ir investicijų
projektų energinio efektyvumo nustatymo taisyklėmis, patvirtintomis Lietuvos
Respublikos finansų ministro ir aplinkos ministro 2005 m. rugpjūčio 12 d.
įsakymu Nr. 1K-237/D1-394 (Žin., 2005, Nr. 102-3792), Aplinkos ministerijos
nuostatais (Žin., 1998, Nr. 84-2353; 2002, Nr. 20-766) bei šiuo darbo
reglamentu, taip pat kitais teisės aktais. 5. Komiteto darbas grindžiamas
kolegialiu klausimų svarstymu, teisėtumo principu, sprendimų priėmimo
nešališkumu bei asmenine jo narių atsakomybe už Komiteto kompetencijai priskirtų
klausimų sprendimą. II. KOMITETO FUNKCIJOS 6. Komitetas vykdo šias funkcijas:
6.1. nagrinėja ir vertina metodinius reikalavimus daugiabučių namų modernizavimo
investicijų projektams ir jų įgyvendinimo procedūroms; 6.2. nagrinėja ir vertina
Programos įgyvendinimo ataskaitas, teikia pasiūlymus Aplinkos ministerijai dėl
Programos ir jos įgyvendinimo teisės aktų pakeitimo ar papildymo; 6.3.
analizuoja valstybės biudžeto lėšų, skirtų Programai įgyvendinti, naudojimą.
Teikia pasiūlymus Aplinkos ministerijai dėl lėšų naudojimo ir jų poreikio
kitiems finansiniams metams; 6.4. stokojant lėšų valstybės paramai teikti,
derina Programą įgyvendinančios agentūros sudarytą pretendentų valstybės paramai
gauti sąrašą, kuris parengiamas vadovaujantis Lietuvos Respublikos Vyriausybės
2004 m. rugsėjo 23 d. nutarimo Nr. 1213 „Dėl daugiabučių namų modernizavimo
programos “3 punkte nurodytais kriterijais; 6.5. nagrinėja Programos dalyvių
pasiūlymus ir skundus. III. KOMITETO TEISĖS 7. Komitetas, vykdydamas savo
funkcijas, turi teisę: 7.1. gauti iš Programos dalyvių informaciją, susijusią su
Programos įgyvendinimu; 7.2. teikti pasiūlymus dėl teisės aktų, susijusių su
Programa ir Aplinkos ministerijos kompetencija, rengimo arba teikti ministerijai
jau parengtus teisės aktų projektus; 7.3. kviesti į Komiteto posėdžius Aplinkos
ministerijos, jai pavaldžių ar jos reguliavimo sričiai priskirtų institucijų ir
organizacijų specialistus, kitų valstybės ir vietos savivaldos institucijų
pareigūnus, ekspertus, visuomeninių ir nevyriausybinių organizacijų atstovus;
7.4. reikalauti, kad Programos dalyviai vykdytų teisės aktų jiems nustatytus
reikalavimus ir prisiimtus sutartinius įsipareigojimus; 7.5. priimti sprendimus
pagal Komitetui priskirtą kompetenciją. IV. KOMITETO POSĖDŽIŲ ORGANIZAVIMAS IR
DARBOTVARKĖ 8. Komiteto posėdžius organizuoja Komiteto pirmininkas ir
sekretorius, kurį skiria Programą įgyvendinanti agentūra. 9. Sekretorius,
suderinęs su Komiteto pirmininku, rengia planuojamų Komiteto posėdžių grafiką
bei juose numatomus svarstyti klausimus. Neplanuoti posėdžiai rengiami Komiteto
pirmininko pavedimu. 10. Vadovaudamasis planuojamu grafiku ar Komiteto
pirmininko pavedimu, sekretorius rengia Komiteto posėdžių darbotvarkes, surenka
būtinus dokumentus bei informaciją. 11. Komiteto pirmininkas arba, jo pavedimu,
sekretorius organizuoja Komiteto posėdžius ir apie tai ne vėliau kaip prieš tris
darbo dienas praneša visiems Komiteto nariams ir kitiems posėdžių dalyviams,
paskelbdamas darbotvarkes ir pateikdamas numatomus nagrinėti dokumentus. 12. Į
Komiteto posėdžius kviečiamas Programą įgyvendinančios agentūros vadovas. 13. Į
Komiteto posėdžius gali būti kviečiami Aplinkos ministerijos, jai pavaldžių ar
jos reguliavimo sričiai priskirtų institucijų ir organizacijų specialistai, kitų
valstybės ir vietos savivaldos institucijų pareigūnai, nepriklausomi ekspertai,
visuomeninių ir nevyriausybinių organizacijų atstovai. V. KOMITETO POSĖDŽIAI 14.
Komiteto posėdžiams pirmininkauja Komiteto pirmininkas, o jei jo nėra - Komiteto
pirmininko pavaduotojas. 15. Sekretorius registruoja Komiteto posėdžių dalyvius,
rašo posėdžių protokolus bei tvarko kitus dokumentus, susijusius su posėdžių
organizavimu. 16. Komiteto pirmininkas supažindina posėdžių dalyvius su
svarstoma medžiaga ir išklauso Komiteto narių bei kitų dalyvių nuomones. 17.
Komiteto posėdis yra teisėtas, jei jame dalyvauja ne mažiau kaip 2/3 Komiteto
narių. 18. Komiteto narys, negalintis dalyvauti posėdyje, privalo apie tai
pranešti Komiteto pirmininkui. Dėl svarbių priežasčių negalintis posėdyje
dalyvauti Komiteto narys gali raštu pateikti savo nuomonę svarstomais
klausimais, kuri turi būti paskelbta Komiteto posėdyje ir įrašoma į jo
protokolą. 19. Komiteto nariui be pateisinamos priežasties neatvykus į posėdį
daugiau kaip 3 kartus iš eilės, Komiteto pirmininkas turi teisę siūlyti aplinkos
ministrui jį pakeisti. 20. Komiteto nariai sprendimą priima atviru balsavimu,
paprasta balsų dauguma. Balsuojant kiekvienas Komiteto narys turi po vieną
balsą. Balsams pasiskirsčius po lygiai, lemia posėdžio pirmininko balsas. Šiuo
atveju posėdžio pirmininkas neturi teisės susilaikyti. VI. KOMITETO SPRENDIMŲ
ĮFORMINIMAS 21. Komiteto sprendimai įforminami posėdžių protokolais, kuriuos
pasirašo Komiteto pirmininkas (ar pavaduotojas) ir sekretorius. Protokole turi
būti nurodyta data, protokolo registravimo numeris, Komiteto posėdžio dalyviai,
svarstyti klausimai, kalbėję bei klausimus pateikę asmenys, balsavimo rezultatai
ir priimti sprendimai. 22. Sekretorius yra atsakingas už dokumentų, susijusių su
Komiteto posėdžiais, tvarkymą ir tolesnį saugojimą teisės aktų nustatyta tvarka.
23. Kalendoriniams metams pasibaigus, Komiteto sekretorius turimus dokumentus,
susijusius su Komiteto posėdžiais, perduoda saugoti Aplinkos ministerijai, kur
jie saugomi 5 metus, vadovaujantis Lietuvos archyvų departamento prie Lietuvos
Respublikos Vyriausybės 1997 m. rugpjūčio 15 d. įsakymu Nr. 38 „Dėl bendrųjų
dokumentų saugojimo terminų “(Žin., 1997, Nr. 78-006). VII. KOMITETO VEIKLOS
KONTROLĖ IR ATSAKOMYBĖ Komiteto veiklos kontrolę vykdo Aplinkos ministerija.
Ginčai dėl šio reglamento taikymo nagrinėjami įstatymų nustatyta tvarka. 
